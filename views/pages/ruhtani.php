<!-- FA Questions Text -->
<div id="js__scroll-to-section" class="g-container--md g-padding-y-80--xs g-padding-y-125--sm">
	<h2 id="textHead" class="g-font-size-32--xs g-font-size-36--md g-text-center--xs g-margin-b-80--xs">METAFİZİK YÖNÜMÜZ; RUHUMUZ</h2>

	<div class="g-text-left--xs">
		<div>
			
			<p><u>Başlarken: Bu anlaşılması kolay olmayan ve uzun açıklamalar gerektiren bir konudur. Faydalanmak isterseniz sabırla, dikkatle ve birkaç defa okumanız gerekebilir. Selamün Aleyküm</u></p>
			<p><b><u>Giriş:</u></b></p>
			<p><b>Ben aslında neyim, kimim? Nasıl bir varlığım?, Bu Dünya'da neden yaşıyorum?, Yaşam amacım ne? Neden ölüyorum? Öldükten sonra ne olacağım? vb sorular herkesin aklına gelir. İnsan yaşadığı alemden elde ettiği bilgiler ışığında aklını kullanarak bu soruların cevabını bulmak istemişse de, kendince asla  mantıklı cevaplar bulamamıştır.</b></p> 
			<p><b>Çünkü, bu fiziki alemde her varlık yaratılış özelliklerine ve bağlı olduğu tabiat kanunlarına ve olaylarına uygun olarak işlevlerini sürdürür. Varoluş amacı doğrultusundaki görevlerini eksiksiz ve hatasız yapar. Uzaydaki bütün gök cisimleri ve yeryüzündeki canlı- cansız her varlık, kainattaki mevcudiyetini bu doğrultuda sürdürür.</b></p> 
			<p><b>Sadece insan, bu düzene uyum sağlamada diğer varlıklar gibi değildir. İnsan, bütün canlılardan farklı bir yaratılışa sahiptir. Fizyolojik özellikleri yönüyle bitki ve hayvanlar ile benzerliği vardır. Fakat onu bitkilerden ve  hayvanlardan ayıran bedensel yapısının farklı oluşuyla birlikte, bedeninde varlığını hissettiği ama bunun dışında, ona çok da vakıf olamadığı farklı manevi varlığı, yani ruhudur.</b></p> 
			<p><b>İnsan bedenin içinde muhtevasını ve işleyişini tam kavrayamadığı soyut bir varlığın bulunduğunu hisseder. Kendini yönetenin, bu varlık olduğunu bilir. Hayal, düşünce ve fikirlerin  doğduğu, akıl, irade, hafıza gibi melekelerin merkezi; kaygı, korku, sevgi, merhamet, kin, nefret vb  duygu ve hislerin üretildiği ve bütün bunların, içindeki soyut varlığın özellikleri ve işlevleri olduğunun farkındadır.</b></p> 
			<p><b>Diğer canlılardan kendini ayıran en önemli özelliğin, bu varlık olduğunu da bilir. Ama bu varlığı hissetmenin, işlevlerini bedeniyle dış dünyaya yansıtmanın ve bir de sağlığı bozulduğunda, hayatının alt-üst olduğunun dışında çok fazla şey bilmez.</b></p>
			<p><b>İşte yukarıdaki soruların cevabını öğrenmek ve bu dünyada sağlıklı, huzurlu ve faydalı yaşamın sırrını anlayabilmek, insanın kendini ve özellikle Ruh adı verilen içindeki soyut varlığı tanıması ve onunla barışık yaşamasına bağlıdır.</b></p>
			<p><b>İmam Gazali'nin Gözüyle Ruh Nedir?</b></p>
			<p><b>"Kendini tanımak bilmek istersen, iki varlıktan yaratılmış olduğunu bilmelisin. Biri bedenin-vücudun, bu gözle görülebilir somut bir varlıktır. Diğeri metafizik varlık olan bedenine yerleşmiş olan ruhundur. Ruh gözle görülmeyen soyut bir varlıktır. Ona, nefs veya kalb de derler. Bu ancak hakikat gözü ile görülür. İnsan hakikatinin özü içindeki soyut varlıktır, ruhudur. Beden ruha tabidir, o yönetir.</b></p>
			<p><b>Yüce kitabımız Kur'an-ı Kerim'de Allah'u Teala Peygamberimize (as) buyurdu; Sana ruhtan soruyorlar. De ki: "Ruh Rabbimin bildiği bir iştir ve size ilimden ancak az birşey verilmiştir"(İsra-85). Bundan fazlasını söylemeye izin yoktur. Ruh, Allah'u Teala ait şeylerdendir ve Alem-i Emir'den gelmiştir. "İyi biliniz ki, halk (yaratma) ve emir O'nundur", buyuruldu (Araf-54). Ruhun hakikatini tam anlamıyla bilmek imkansızdır. Muhtevası yaratıcı tarafından kapalı tutulmuş ve insanın kendi ilmi, yeteneği ve çalışmaları ile onu öğrenmesi, hakikatini tam olarak anlaması gücünün üzerinde olan bir durumdur.</b></p>
			<p><b>Ruh-Kalb hakikati, bedenimiz gibi bu alemden değildir. Bu aleme garip olarak yolcu gibi gelmiştir. Görünen et parçası (yürek) onun taşıyıcısıdır, organıdır. Bedenin tüm organları ruhun kontrolündedir. Bütün bedenin idarecisi odur. Hak Tealayı tanımak, cemalini müşahede etmek onun sıfatıdır. Teklif (kulluk), hitap (tebliğ) ona olmaktadır. İtab (kınama) ve ikab (ceza) onadır. Asıl saadet ve selamet onun içindir. Beden, bütün bu işlerde ona uymaktadır.</b></p> 
			<p><b>Ruhun hakikatini bilmek, sıfatlarını tanımak, Allah'ü Teala'yı tanımanın bilmenin anahtarıdır. Onu bilmeye çok uğraş, zira o çok yüksek bir cevherdir. Melekler cevherindendir. Onun asıl madeni Allah'ü Teala hazretleridir. Oradan gelmiştir, tekrar oraya dönecektir. Buraya gurbete gelmiştir. Ticaret ve ziraat tohumu ekmek için gelmiştir. O halde bu manadaki ticareti ve ziraati bilmelisin."(İmam Gazali- Kimya-yı Saadet'ten alınmıştır.)</b></p>
			<p><b><u>Ruhumuzun İşlevleri:</u></b></p>
			<p><b>Bedenimizi yöneten asıl varlık olan ruhumuz, yaşamımızı sürdürebilmek için dış dünya ile olan ilişkilerimizi  vücut organlarının işlevleri ile sağlar. Duyu organları ile dış dünyadan aldığı bilgileri, ruhun yapısında bulunan içsel işlevler (düşünme, hatırlama, akletme, seçme,  hıfzetme-kaydetme, vb) ile değerlendirir. Dış dünyadan aldığı verileri, yaşamına faydalı veya zararlı olarak tanımladıktan sonra, karşılık olarak olumlu veya olumsuz davranışlar gösterir.</b></p>
			<p><b>İnsan, hayatı boyunca dış dünyaya yönelik tepkilerini, kazandığı bilgi, beceri ve tecrübe ile kategorik davranış şekillerine dönüştürür. Bu yeteneği kazanamayanlar gelişi-güzel davranışlar gösterirler. İnsanda ruhsal ve bedensel birliktelikle dışa yansıyan duygu, düşünce ve davranışlar, yani hayat tecrübesi sonucunda kazanımları ile elde ettiği bilgi ve deneyimlerin oluşturduğu davranışların genel görüntüsü, kişilik özellikleri de denilen ahlaki yapıyı oluşturur.</b></p> 
			<p><b>İnsanın ruhuyla belirlediği ve bedeniyle dış dünyaya yansıttığı davranışlar topluluğu, kişilik özelliklerini, karakterini yani ahlakını temsil eder. Ruhun yapısal özelliklerinin aşağıda açıklayacağımız yönleri nedeniyle, insanın ahlakını temsil eden  davranışlarda, genelde homojen (türdeş) bir özellik olmaz. Çelişkili, zıt ve farklı davranışlar insan ruhunun genel tezahürü olmakla beraber, kişilik özelliklerinin geneli içerisinde aynı kategorideki davranışların oransal olarak fazla olması, insan ahlakının bu yönüyle genellenerek tanımlanmasına yol açar. Dürüst insan, iyi insan, kötü insan vb gibi.</b></p> 
			<p><b>Buna rağmen iyi bir insan her zaman iyi davranamayabilir, kötü bir davranış da gösterebilir. Kötü bir insandan da, iyi bir davranış ortaya çıkabilir. İnsan ruhunun karmaşık yapısal özellikleri nedeniyle,  belli bir genellemeyle ifade edilen karaktere veya ahlaki yapıya sahip olan insanda, karakterine aykırı davranışlar tezahür edebilir.</b></p> 
			<p><b>Ama teorik olarak iyi insandan hep iyi davranışlar, diğerinden de kötü davranışlar beklenir. Bu çelişkili davranışlar çevresindeki insanları zaman zaman şaşırtıp, hayal kırıklığına uğratır. Hele de, ruhsal yapısının bozulması nedeniyle tamamen yanlış, zararlı davranışlarda bulunanlar, diğer insanları huzursuz eder, rahatsızlık verir.</b></p>
			<p><b>İnsanın ruhsal yapısından kaynaklanan  nedenlerle ortaya çıkan bu olayları izah edebilmek için ruhu tanımak, özelliklerini, işleyişini, rahatsızlıklarını ve tedavi şekillerini öğrenmek, insanlığın en önemli çalışma alanlarından biridir. Ruhun bilimsel tanımı ünlü psikoloji alimi ve psikiyatrist Freud tarafından yapılmıştır. Bilimsel izahı onun eserlerinden öğrenmek mümkündür. Yine bir başka ünlü bir bilim adamı olan Jung'da, Freud'un tanımına özellikle Kollektif bilinçaltı, Gölgeler, Kompleksler, Arketipsel izler vb gibi bulgular ile katkıda bulunmuştur. Psikoloji bilimi böyle dahilerin çalışmaları sayesinde bu günlere gelmiştir. Daha fazla bilgilenmek isteyenlerin bu bilim adamlarının eserlerini okumalarını tavsiye ederiz.</b></p>
			<p><b><u>Ruhumuzun Özellikleri:</u></b></p>
			<p><b>Biz burada ruhun, muhtevasını, işlevlerini ve oluşan sıkıntıları modern psikolojinin verilerinden de faydalanarak, fakat asıl metafizik bilgiler ve yorumlar ışığında, özellikle tahrif olmadan günümüze kadar gelmiş ve İslam dininin kutsal kitabı olan Kur'an-ı Kerim'de Rabb'imizin bildirdikleriyle izah etmeye çalışacağız.</b></p> 
			<p><b><u>Yüce Allah Kur'an-ı Kerim'de; "Nefse (ruha) ve onu biçimlendirene, sonra da ona kötülük ve takva kabiliyeti verene yemin olsun ki, elbette nefsini temizleyip parlatan kurtulmuştur. O'nu isyan ile günah ile bozup kirleten ziyan etmiştir (Şems 7-10).  Ayrıca; " Biz insanı en güzel biçimde yarattık, sonrada çevirdik aşağıların aşağısına attık. Ancak iman edip iyi işler yapanlar başka; onlar için kesintisiz bir ecir vardır" </u>ayetlerde ruhun yapısına ilişkin bilgiler vermektedir. </b></p>
			<p><b>Bu ilahi menşeli bilgileri psikoloji biliminin verileri ile bilgimiz ve kabiliyetimiz doğrultusunda sentezleyerek ruhu tanımanın yanında, özellikle rahatsızlıkların oluşum sebepleri ve tedavisi hakkında bilgiler vermeye çalışacağız. Soyut bir konu olduğundan bulguların ana teması teori şeklinde olacaktır. İnşallah Rabb'im isabet ettirir.</b></p>
			<p><b>İnsan davranışları ruhun dış dünyaya yönelik somut tepkisidir. Davranışlarımızı ruhumuz ve beyin işlevleri ile düzenler ve eylem haline getiririz. Bu nedenle davranışlarımız ruhumuzun aynası olup, onun genel görüntüsünü yansıtır.</b></p>
			<p><b>İnsan ruhu, dış dünyaya yönelik davranışları yönüyle homojen (türdeş) olmayıp, heterojen (ayrı türden) bir yapıya sahiptir. Yani daha açık bir tabirle; insan ruhunun farklı, çelişkili ve zıt davranışlar gösteren karmaşık yapısal bir özelliği vardır. Canlılar içerisinde sadece insana has olan bu duruma bağlı olarak, hem özelde ve toplum hayatında ortaya çıkan çelişkili davranışlarımızın oluşum izahı, ancak ruhun yapısal özelliğiyle açıklanabilir. Ruhun organları ve işlevlerinin tanınması bu izahı yapmayı mümkün kılacaktır.</b></p> 
			<p><b>O zaman, insanın ruhsal yapısındaki duygu, düşünce ve sonra da davranış olarak ortaya çıkan ve çelişki taşıyan, faydalı-zararlı, iyi-kötü vb diye tanımlandırılan fiilleri oluşturan nedir? Ruhumuzdan kaynaklanan bu davranışları ortaya çıkaran öz ve işlevleri nelerdir? diye sorulduğunda, sorunun cevabını verebilmek için insan ruhunun mahiyetini-terkibini (bileşimini), nelerden oluştuğunu (içeriğini) bilmek gerekir. Ruhun yaratılmasında kullanılan unsurların neler olduğu bilinmelidir.</b></p> 
			<p><b><u>Ruhumuzun yapısı nelerden oluşur ve davranışlarımızı nasıl etkiler:</u></b></p>
			<p><b>İslam dininin hakikatlerine istinaden, üç ayrı varlığın ruhsal özlerinin biraraya getirilmesi ile  insan ruhunun yaratıldığına inanılmaktadır. Bunlar, melek-şeytan-hayvan ruhlarıdır. Bu varlıkların ruhsal yapılarının ana teması, özellikleri ve gösterdikleri davranışlar birbirlerine farklıdır, hatta zıttır.</b></p> 
			<p><b>Tabii olarak, zıt karakterleri nedeniyle  insan ruhunda mücadele halinde olan bu unsurlardan hangisi etkin olursa, o unsurun tabiatına uygun bir davranış ortaya çıkmaktadır. İnsan hayatını etkileyen çok farklı dış ve iç sebepler nedeniyle, ruhdaki yönetim etkinliğinin el değiştirmesi ve bu sürecin eylemlere yansıması, davranışlarda oluşan çelişkinin tek izahıdır.</b></p> 
			<p><b>Bir başka değişle, ruhumuzu oluşturan birbirinden çok farklı tabiatta zıt kutuplara ait olan ruhsal özlerin, adeta ruhumuzu yönetmek için verdikleri mücadelenin eserleri ve sonuçları olan davranışlarımız ortaya çıkmaktadır. Davranışlarımızdaki farklılık ve çelişkiler, türdeş olamayan özlerden oluşan ruhsal yapımızın doğal bir sonucudur.</b></p> 
			<p><b>Bu nedenle, bir insandan çelişkili davranışların ortaya çıkması; Ruhsal yapısındaki bu farklı-zıt unsurlardan kaynaklanır. Siyasi partilerin ülke yönetimini ele geçirmek için yaptıkları mücadele gibi, insan ruhunun yönetiminin ele geçirilme mücadelesi sonucunda, iktidarı ele geçiren unsurun yapısına uygun eğilim ve davranış şekli meydana gelir. Daha sonra da, çeşitli sebeplerle etkinliğin el değiştirmesi ile ortaya çıkan farklı bir davranış şekli, aynı insandaki farklı ruh hali ve bunun neticesinde oluşan davranışlardaki çelişkinin izahıdır.</b></p> 
			<p><b>Kur'an-ı Kerim'deki ayetlerde verilen bilgilere dayanarak, ruhumuzun yapısını oluşturan varlıkların özelliklerine bağlı olarak, melek ruh unsuru; iyi-faydalı ve hayırlı, şeytan; kötü-zararlı, hayvan ise; nefsi-şehevi davranışların ortaya çıkmasına neden olmaktadır. Toplumumuzda iyi tabiatlı için melek, kötü tabiatlı içinde şeytan ruhlu insan denilmesinin ana fikri budur.</b></p> 
			<p><b>Yukarıdaki ayetlerde ifade edilen gerçekte, bu özellikler belirtilmiştir. Nefse verilen birbirinin tam tersi iki öz olan,<u> kötülük ve takva kabiliyetinin anlamı</u> şudur; İyinin, hayırlının özü olan ve buna en güzel suret de denilen (melek) tabiatında yaratılan insanın, dünya hayatında tabi tutulduğu kulluk imtihanında, kötüyü de tercih edebilmesi için ruhuna eklenen şeytani unsurun etkisiyle, yaptığı yanlış davranışlar ile elde ettiği isyan ve günahları nedeniyle aşağıların aşağısına (şeytan) indirilmesinin, insan ruhunda bu varlıklara ait olan unsurların varlığının ispatı ve onların davranışlarımıza olan etkilerinin izahıdır.</b></p> 
			<p><b>Adı geçen varlıklara ait ruhsal özlerin dışında, bir de hayvani ruhsal özümüz vardır ki, insandaki beslenme, şehvet, öldürme, saldırma, vb duygu ve davranışlar, bu ruh unsurunun işlevleridir. Genelde şeytani öz stratejist bir özellikde olup, ürettiği fantezik istekleri hayvani özün güdü ve dürtüleriyle destekler ve gücünü artırır. Onunla ittifak yapar. Daha da güçlü bir şekilde ruhu olumsuz yönde tesir altına alır. İnsanların sık sık hata yapmasının nedeni budur.</b></p>
			<p><b>Gerçek şu ki; Bu yönlerimizin olduğunu her insan bilir ve hayatı boyunca kendini tanımadan ve olanları kanıksayarak, bu çelişkileri ard arda sıralayarak yaşar, bir düzen tutturamaz. Ayrıca  genel olarak ruhunu oluşturan bu farklı unsurlardan kendine ait asıl öz olan ve tabiatının gereği  etkin olması gereken  melek ruh hali ile sağlıklı ve faydalı yaşar. Veya imtihan gereği ruhuna eklenmiş ve başını derde sokan aşırı davranışların ortaya çıkmasına neden olan, diğer iki ruhsal özlerin (şeytan-hayvan) etkinliğinde, kendine yabancı bir  ruh haliyle gerçekliğe aykırı şekilde ömrünü geçirir. Ruhsal hayatın yönetiminin kendine yabancı olan unsurlara verilmesi nedeniyle ruhsal dengesi ve davranışları bozularak hastalanır, uyumsuz hale gelir.</b></p> 
			<p><b><u>Bu yapılanmaya İmam Gazali'nin yorumu:</u></b></p>
			<p><b>İmam Gazali, Kimya-yı Saadet adlı eserinde bu durumu şöyle açıklamıştır: "Senin batınında (ruhunda) toplanan sıfatların bir kısmı bütün hayvanlara, bir kısmı yırtıcı hayvanlara, bir kısmı şeytanlara ve bir kısmıda meleklere mahsus sıfatlardır. Sen bunların hangisindensin? Cevherinin (ruhunun özü) hakikati hangisidir? Hangileri ariyettir? (Tekrar alınmak üzere sana verilmiştir) Bunu bilmezsen, saadetini arayamazsın. Çünkü, herbirinin gıdası ayrı, saadeti başkadır.</b></p> 
			<p><b>Hayvanın gıdası, saadeti yemek-içmek, uyumak ve çiftleşmektir. Eğer hayvan isen gece-gündüz bu ihtiyacını gidermenin yolunu ara. Yırtıcı hayvanın gıdası ise yırtmak, parçalamak, saldırmak ve öldürmektir. Şeytanların gıdası ise kötülük, aldatmak ve hile yapmaktır. Eğer onlardan isen, kendi rahat ve iyiliğine kavuşmak için onların yaptıklarını sen de yap. Meleklerin gıdası ve saadeti Allah'u Tealanın cemalini müşahadedir. Hırs, tasallut gibi hayvan sıfatları, melekliğe çıkan yol değildir. Eğer sen aslında melek cevherinde isen, Allah'u Teala'yı tanımaya uğraş ve kendini onun cemalini müşahade edecek hale getir. Kendini şehvet ve gazab elinden kurtar.</b></p> 
			<p><b>Bu hayvan ve şeytan sıfatlarının sende niçin yaratıldığını anlamaya çalış. Onlar, seni kendilerine esir etmek, kendi hizmetlerinde çalıştırmak, gece-gündüz bedava hizmet ettirmek için mi yaratılmışlardır? Yoksa senin onları esir etmen, ileride vuku olacak yolculukta onları kendi emrine alman, birinden binek hayvanı (hayvan ruhu), diğerinden silah yapman (şeytan ruhu) için mi yaratılmışlardır?</b></p> 
			<p><b>Bu dünyada kaldığın süre içinde onlardan faydalan. Ancak böyle yaparsan kendi saadet tohumunu elde edebilirsin. Saadet tohumunu elde ettikten sonra, onları ayaklarının altına al ve yüzünü saadetinin bulunduğu tarafa çevir. Saadet havas (seçilmiş kullar) için Allahu Tealanın zatı, avam için ise Cennet'dir".</b></p> 
			<p><b>Diye ifade ederek, bu ruh yapısının insanın dünyaya gönderilme gayesi ile ilgili olduğunu ve ruhunu tanıyarak ondan nasıl faydalanılacağını, onlardan gelen yanlış eğilimleri, bunun tehlikelerini ve bu tehlikeleri aşabilmek için insanın nasıl davranması gerektiğini vurgulamıştır.</b></p> 
			<p><b><u>Bu ruh yapısının amacı nedir?</u></b></p>
			<p><b>İslam inancına göre insan, bu karmaşık ruh yapısıyla kulluk imtihanına tabi tutulmuştur. Böyle bir ruhsal yapı insana, Allah'ın emir ve yasaklarına tabi olma veya kaçınma seçeneklerini irade etme, seçme yeteneğini sağlamaktadır. İyi-kötü, doğru-yanlış, helal-haram, güzel-çirkin vb zıt seçimler ve bunları elde etmeye yönelik fiiller, davranışlar ancak bu seçenekleri tercih edebilecek ve sonrada, eyleme-fiile dönüştürmeye neden olacak ruhsal unsurlardan oluşan ve türdeş olmayan bir yapıya sahip olmakla gerçekleşir. </b></p>
			<p><b>İnsan bu seçimi içindeki ruhsal unsurlardan birinin yönlendirmesi ve benliğinin bu yönde karar verip, irade etmesiyle sağlar. Zaten insanı sorumlu tutan da iradesi, tercihi ve bu doğrultuda gerçekleştirdiği fiilidir. İnsan, ruhunda  yönetici durumunda bulunan Ben'in işlevleri olan akıl melekesi </b><i>(doğru-yanlış, faydalı-zararlı, helal-haram ayırımı yapma işlevi) </i><b>ve irade denilen seçim yapma melekesiyle, farklı-zıt kararlardan birini tercih edip, fiil-davranış  haline dönüştürmesiyle ancak mesuliyet altına alınabilir.</b></p> 
			<p><b>İnsan ruhu tek unsurlu</b><i> (yani sadece melek, şeytan veya hayvan ruhundan birinden oluşmuş)</i><b> olsaydı, sadece o ruh halinin etkisiyle o yönde karar verir, ilgili seçim ve davranışı gerçekleştirirdi. Bu yöntem ile işleyen bir ruh halinden kaynaklanan davranış, ya irade dışı zoraki bir yönledirme ile oluşacağından veya alternatifsiz bir seçim ve eylemle gerçekleşeceğinden,  insan kulluk sorumluluğuna tabi tutulamazdı.</b></p> 
			<p><b>Çünkü, ruhsal yapısı gereği olanı tercih eder ve diğer seçeneklerden birini seçme eğilim, istek ve davranışını gerçekleştiremezdi. O zaman da kulluk teklifine, akabinde ceza ve mükafata tabi tutulamazdı. </b></p>
			<p><b>Zaten melekler tabiatı gereği hayırlı, iyi ve faydalı olanı yapan ve Allah tarafından kendilerine verilen emirleri yerine getiren varlıklardır. Şeytandan, tabiatı gereği bu beklenmez, o da tamamen hayra savaş açan bir varlık olup, kötü, çirkin ve zararlı fiilleri insanlara fısıldar, vesevese verir ve davranış oluşturmasını ister.</b></p> 
			<p><b>Hayvan ise sadece fiziki ihtiyaçlarını gideren, hayatta kalmayı ve üremeyi sağlayan bedensel ve ruhsal organlar ile donatılmıştır. Ne melek gibi ne de şeytan gibi davranırlar. İçgüdüleri ve dürtüleri nasıl tezahür ederse ona uygun davranışlar sergilerler. Doğru-yanlış, iyi-kötü ayırımı yapamazlar. Tabiatlarında böyle bir seçim yapma yeteneği yoktur. Davranışlarında ne dünyada hukuken ne de ahirette kulluk teklifine istinaden sorumlu tutulamazlar</b></p>
			<p><b>Bunların arasında farklı olan sadece insandır. Çünkü o yaşamında, bu üç varlığın ruhsal halleri ve tezahürü olan davranışları sergiler. O yüzden özel bir varlık olup bu haliyle bir yarışmaya tabi tutulmuştur. Davranışlarından hukuki olarak dünyada  ve dini yönden de  ahirette sorumlu tutulmuştur.</b></p>
			<p><b><u>İman, ibadet ve salih ameller ile ruhundaki meleki yönü geliştirip etkin kılarak, diğer iki yönü de terbiye etmek için haram ve yasaklardan kaçınarak, kontrol altında tutması istenilen ilahi emirlere muhatap kılınmıştır.  </u></b></p>
			<p><b>Bu yönde irade gösteren ve yaşayan insanların ruhlarında etkin olan meleki ruhsal öz rehberliğinde, hem dünya hem de ahiret saadetine nail olacakları bildirilmiştir. En önemlisi de meleki özü etkin olan bir insanın ruhsal yapısının sağlam ve sağlıklı olmasıdır. Çünkü, ruhumuz yaradılış gereği yapısal olarak meleki özün rehberliğinde  olacak şekilde tanzim edilmiştir. Çünkü Allah insanı kendine benzeterek halife olarak yaratmış ve bu yönüyle ona çok değer vermiştir. Ancak bu inanç ve davranışları benimseyerek yaşarsa insan içsel huzura sahip olur ve doğru eyleme, davranışa teşebbüs eder. Yani değim yerindeyse, ideal olan durum</b><i> (fabrika ayarları)</i> <b>budur.</b></p> 
			<p><b><u>Bu ruh yapısının davranışlarımıza etkisi nasıl olur?</u></b></p>
			<p><b>Yönetimin diğerlerinin (şeytan-hayvan) eline geçmesi, adeta uçağı kullanma yetkisi ve kabiliyeti olan pilotun koltuğuna, ya başka bir araç sürücüsünün, ya da amacı kötülük olan bir teröristin geçip, uçağı kullanmasına benzer. Böyle bir durumda olacakları tahmin etmek zor değildir. Dolayısı ile yaradılışına uygun </b><i>(melek)</i><b> ruh haline sahip insan, ruhsal açıdan dengeli ve sağlıklı bir  hayat yaşarken, diğer ruh hallerinin etkin olduğu</b><i> (şeytan-hayvan)</i><b> insanlar dengesi bozulmuş, sağlıksız bir ruhsal hayat sürdürürler. Bunun etkisiyle meydana gelen davranış bozuklukları nedeniyle hem dünyada hem de ahirette sıkıntıya düşerler.</b></p> 
			<p><b>Batı toplumlarında yaşayan insanların ruhsal sıkıntılarının temelinde bu durum vardır. Özgürlük, demokrasi, insan hakları, laiklik, sekülerizm, materyalizm vb ideolojilerin hayat görüşü doğrultusunda meleki yönlerini zayıflatmış, şeytani ve hayvani özlerini güçlendirip, etkinleştirmiş insanlarda ruhsal sıkıntıların etkisiyle oluşan bedensel gerilim ve stresi gidermek için, ya çok fazla antidepresan ilaç, uyuşturucu veya içki kullanılmaktadır. Diğer ruhsal hastalıklara yakalananların sayısıda oldukça fazladır.</b></p> 
			<p><b>Bilim ve teknolojiyle elde ettikleri gelişmeler sayesinde huzurlu ve rahat bir yaşama sahip oldukları görüntüsünü verirlerse de, özel hayatları ve diğer insanlara karşı soğuk, ayrıştırıcı hatta düşmanca tavır ve eylemleri, asla meleki özlerinin etkin olmadığının en önemli delilidir. Son iki dünya savaşı ve diğer ülkelerdeki çıkarları uğrunda çıkardıkları savaşlar neticesinde, milyonlarca insanın ölümüne neden olan faaliyetleri, ruhlarında hangi özlerin hakim olduğunun açık izahıdır.</b></p>
			<p><b>Son yıllarda bizim toplumumuzda da oluşan dram, travma türü vak'alar, özellikle saldırı ve cinayetlerin artışındaki temel sebep insanların ruhsal dengesinin bozulmasıdır. İnancımızın ve kültürel özelliklerimizin erozyona uğramasına paralel olarak, sabır, tahammül, hoşgörü gibi insancıl duyguları terkederek, paraya, nefsine ve şehvetine düşkün, egoist, bencil ve kibirli  karakter tipinin yaygınlaşmasının etkisiyle, gayri meşru para kazanma eğilimindeki suçlar, saldırgan davranışlar, cinayetlerin artışındaki temel faktör, insanların ruhlarını hayvani ve şeytani özlerin birlikte etkinleşerek yönetmesidir.</b></p>
			<p><b>İnsandan beklenen iyi, güzel, doğru, yani Allah'ın yapılmasını emrettiği ve hem kişisel hem de toplumsal olarak faydalı olan fiiller-davranışlar, insanların dünyevi anlamda da huzurlu, mutlu ve sağlıklı yaşamasına vesile olmaktadır. Zararlı, yanlış ve kötü, yani Allah'ın haram edip yapılmasını yasakladığı davranışlar ise insanı hem dünyevi hem de uhrevi yönden sıkıntıya sokmakta, cezai yaptırımlara maruz kalmasına neden olmaktadır.</b></p> 
			<p><b>Toplumların huzuru ve güvenliği iyi, doğru ve faydalı davranışlar gösteren insanların çoğunlukta olmasıyla sağlandığı gibi, şeytani, hayvani duygu ve düşüncelerle davranan, hem kendine hem de başkalarına zarar veren, ayıp, kabahat, günah ve suç  sıfatlarıyla tanımlanan fiilleri rahatlıkla çekinmeden işleyen insanların çoğalmasıyla da tersi durum ortaya çıkar. Ve hayat çekilmez hale gelir, suç oranları artar. Hem fertler hem de toplum hastalıklı bir ruh haliyle yaşar ve huzursuz olur.</b></p>
			<p><b>Bu görüntünün özünde insanların ruh hali ile, ruhun yönettiği bedenin dış dünyaya dönük eylemleri yatar. İyi ve faydalı davranışlar, bunu yansıtan insanın ruh halinin sağlıklı olduğunu belirtir. Sağlıklı ruh dengeli, düşünceli, tedbirli ve yapıcı olup, hak ve hukuka değer vererek kurallara uygun yaşar ve toplum hayatına olumlu katkıda bulunur.</b></p> 
			<p><b>Bunun tersi olduğunda, yani zararlı davranışlar gösteren bir ruh hali ise sağlıksız olup, yanlış-hatalı, kötü duygu-düşünce ve davranışları tercih eder. Topluma katkıda bulunmadığı gibi rahatsız edici hatta düzeni bozucu-yıkıcı tavırlar gösterir. Her iki ruh halinin kendi görüntüsündeki temel dinamik, ruhun özünde bulunan ve işleyişinde kendi yapısal özelliğiyle etkin olmaya çalışan melek, şeytan ve hayvan ruhlarına ait özlerin, insan ruhunda etkin olmak için, diğerlerinden öne çıkarak, yönetimi ele geçirip, Ben'in karar ve tercihini yönlendirme ve davranışa dönüştürme ve bu doğrultuda insanı yönetme isteği yatar.</b></p> 
			<p><b>Ağır vakalarda şeytani öz ile hayvani öz ittifak eder. Bedensel dürtü ve güdülerin ihtiyacı olan davranışların yanlış, aşırı ve suç olabilecek eylemlere dönüşmesi için,  şeytani hayal, düşünce ve fikirler devreye girip, etkinliğini artırarak yönlendirdiğinde, meşru ve makul sınırlar aşılır ve katliamlara, sapkınlıklara kadar ulaşan eylemler birbirini takip eder.</b></p> 
			<p><b>Geçmişte görülen (Bosna, Karabağ vb) günümüzde Dünyanın çeşitli coğrafyalarında zaman zaman yaşanan zulüm, şiddet ve katliam olaylarını, adı geçen ruhsal özlerin etkinliğinde insafsızca gerçekleştiren insanlar vardır.</b></p> 
			<p><b><u>Psikoloji bilimi  ruhumuzu ve işlevlerini nasıl izah eder?</u></b></p>
			<p><b>Olayı biraz da modern psikolojinin diliyle anlatmak istersek, şöyle izah edilebilir mi?</b><i> (Bu alana girdiğimiz için ve eğer hata yapıp, yanılıyorsak işin üstadlarından afv dileriz.)</i></p>
			<p><b><u>İnsan ruhunu oluşturan organlar ve işlevleri nasıldır? :</u></b></p>
			<p><b>Bilinç</b><i> (insanın kendisini, çevresini ve olup biteni tanıma, algılama, kavrama, fark etme yetisi, farkındalık hali) </i><b>ve, Ben (ego)</b><i> (bireyi öteki varlıklardan ayıran bilinç hali, kişiliğin genellikle bilinçli ve gerçekle bağlantısı olan parçasıdır. Kaynak: Psikiyatride Sık Kullanılan Terimler)</i><b>  ruhun özü ve beyin ile bütünleşik olan yönetim merkezidir. Tüm veriler burada değerlendirilir. Duygu, düşünce, değerlendirme, karar verme ve tercih etme işlemleri bu merkezde oluşur. </b>
				<b>Ben; İd </b><i>(Güdü ve dürtülerin kaynağı, kişiliğin ilkel ve büyük kısmı bilinç dışı olan parçasıdır. Dürtülerle doyuma ulaşmak için uğraşır. Kaynak: Psikiyatride Sık Kullanılan Terimler) </i><b>Bilinç Altı (Bilinçdışı), Kollektif ve Kişisel Bilinçaltı, </b><i>(Bilinç dışı olmakla birlikte, dilendiğinde kapsamındakilerin bilince çağrılabildiği zihin bölgesi, şuuraltı,) </i><b>Süperego</b><i> (Kişiliğin eleştiren parçasıdır. Anne, baba standartlarına göre gelişir. Kaynak: Psikiyatride Sık Kullanılan Terimler)</i><b> ile birlikte, dış dünyadan elde edilen verilerin değerlendirilip karara bağlandığı ve davranış oluşturulması için beyin-bedene emir veren bir yönetim amiri gibidir. </b></p>
				<p><b>Teorik olarak Ben (Ego) bağımsız gibi görünürsede pratikte öyle değildir. Çünkü, işini gerçekleştirirken yukarıda adı geçen ruhsal organların danışmanlığı, tecrübesi ve müdahale gücünün oranına göre baskısı altındadır. </b></p>
				<p><b>Özellikle, İd'de bulunan nefsi-şehevi güdü ve dürtülerin oluşturduğu his ve duyguların ruhsal ve bedensel baskısı, Kollektif bilinçaltında bulunan şeytani kompleksler, gölge kişilikler ve bunlardan tezahür eden heva, heves, fanteziler doğrultusundaki  hayal, hezeyan ve paranoyalar, Kişisel bilinçaltındaki (hafıza) yaşanılmış ve bastırılmış travmatik olaylar ve bunlara ait duygular ve bilgiler vb ruhun içsel dinamikleri, Ben'i yani Ego'yu baskı altına alır. </b></p>
				<p><b>Bu dinamikler genelde nefsi-şehevi, yani hayvani ve şeytani duygu, düşünce, fikirlerin kaynağı olup, Ben'in aşırıya kaçmasına, yanlış karar alıp hatalı davranmasına neden olur. </b></p>
				<p><b>Bu müdahalenin alternatifi ise Süperego'dur. Süperego Ben'e doğru, faydalı olanı tercih etmesi için rehberlik eder. Çünkü, Süperego meleki-rahmani ruhsal özün, yani Vicdan'ın merkezidir. Bütün iyi, güzel, doğru duygu, düşünce ve fikirler burada yer alır ve Ben'e iletilir. Ben'e doğru davranışı yapması ilham edilir. </b></p>
				<p><b>İşte bağımsız gibi görünen Ben, bahsettiğimiz bu ruhsal dinamiklerin duygusal yönelim, ilham, işaret gibi soyut ve organik özellikli güdü-dürtülerinin baskısıyla karar verir ve baskın olan dinamiğin direktifi doğrultusunda verdiği karar ve seçim ile  bedensel davranışı oluşturur. Karar aşamasında Ben'in kişilik özellikleri de mekanizmaya dahil olur ve etkinliğini hissettirerek sonuca katkıda bulunur. </b></p>
				<p><b>Adeta Ben, uygulama yapmak için danışmanlarından kendisine gelen öneriler, teklifler içerisinden kendisini hem duygusal, fikirsel hem de biraz cebri olarak ikna edeni tercih eden ve uygulanması için onay veren vesayet altındaki amir gibidir.</b></p>
				<p><b><u>Ruhsal rahatsızlıkların oluşma mekanizması nasıl çalışır?</u></b></p>
				<p><b>İnsanı faydalı yapan ve Allah'a yaklaştıran iyi, doğru ve güzel diye tanımlanan duygu, düşünce ve davranışlardır. Nefsi-şehevi olan ve haddini aşan, kötülük tohumları taşıyan zararlı duygu, düşünce, davranışlar şeytan ve hayvan kaynaklı olup hak ve hukuka riayet etmek istemezler. Kendi kurallarıyla davranırlar, toplum düzenini bozucu zararlı ve suç olabilecek eylemleri çekinmeden gerçekleştirirler. İnsanın bu durumu ilk insanlar (Habil-Kabil) arasındaki nizadan, Dünya savaşlarına, oradan da kıyamete kadar sürecek iyi-kötü çatışmasının sebebidir.</b></p>
				<p><b>O zaman sorulması gereken soru şu olmalıdır; İki kardeşten biri iyi, diğeri neden kötü davranır? Bu sorunun zahirdeki cevabı iyi olanın ruhunun fıtratına</b><i> (yaratılış gayesine)</i><b> uygun olması yani sağlıklı ve dengeli, diğerinin fıtratının bozulması yani dengesiz veya hastalıklı olmasıdır. Sağlıklı olan iyi, güzel, doğru ve hak- hukuka uygun olan davranışı tercih ederken, hastalıklı olan yanlış, çirkin, kötü ve hukuksuzluğu tercih eder. </b></p>
				<p><b>Bu gerçekten yola çıkarak şu sonuca varabiliriz; Saf ve temiz ruha sahip bir bebek olarak dünyaya gelen bütün insanların bir kısmı sonradan hastalıklı bir ruha nasıl sahip olmaktadırlar?</b></p> 
				<p><b><u>Yani başlangıçta sağlıklı olan insanın ruhu nasıl, neden hastalanmakta ve buna sebep olan faktörler nelerdir? Bu sıkıntıların teşhis ve tedavisi nasıl yapılmaktadır? gibi sorular zorunlu olarak karşımıza çıkmaktadır. </u></b></p>
				<p><b><u>Psikoloji</u></b><i> (Ruhbilim, bir bireyi bir topluluğu belirleyen, yönlendiren düşünme, duygulanma, davranış biçimlerinin tümü), </i></p>
				<p><b><u>Psikiyatri</u></b><i> (Hekimliğin ruh ve sinir hastalıklarıyla, kişide görülen önemli uyumsuzlukların tanılanmasıyla ve bunların sağaltımıyla uğraşan uzmanlık dalı, ruh hastalıkları bilimi), </i></p>
				<p><b><u>Nöroloji  </u></b><i>(Sinir sistemini inceleyen ve onun sağaltımıyla uğraşan hekimlik dalı, sinir hastalıkları bilimi)</i><b> gibi pozitif bilimler bu alanla yani ruh ve sinir hastalıklarının teşhis ve tedavisi ile uğraşmaktadır.</b></p> 
				<p><b>Biz bu hassas konuyu irdelerken bu bilimlerin alanlarına ihtiyacımız kadar girerek, meseleyi metafizik yönüyle ele alacağız.</b></p>
				<p><b>Öncelikle sağlıklı ve hastalıklı ruhun belirtileri nelerdir? Bunları izah etmek gerekir. Bu aşamaya geçmeden önce metafizik bir varlık olan ruhun bedeni yönetmede kullandığı beynimiz ile olan ilişkisine de kısaca değinmek gerekir.</b></p>
				<p><b>İnsanların bedeni ve ruhu bir bütündür. Biri acı çekerse diğeri de onu paylaşır. Bedenimizde görülen bazı hastalıklar, ruhumuzda saklanan hastalıkların uzantısıdır. Ruh, bedendeki sürekli değişime rağmen, değişmeyen tek özümüzdür. Duygu, düşünce ve kararlarımız doğrudan doğruya ruhumuzda üretilir.</b></p>
				<p><b>Beyin, ruhun ürettiği programları uygulamak, bedenin diğer organlarına iletmek üzere kurulmuş bir santrale benzer. Ruhdan gelen emirleri uygular. Ayrıca duyu organlarından gelen veriler, beynin belli bölgelerinde değerlendirilir ve ruhun kullanımına sunulur. Beynin işlevleri aşağıda daha ayrıntılı olarak belirtilmiştir:</b></p>
				<p><b>BEYNİMİZİN YAPISI</b></p>
				<p><i>Beynimiz düşünce, duygu, davranış, hareket ve duyuları koordine eden devrelerle düzenlenmiş milyarlarca sinir hücresi ve onların uzantılarından oluşur. Karmaşık bir otoyol ağı gibi sinir sistemi beynimizi vücudumuzun geri kalanına bağlar. Böylelikle iletişim saniyeler içinde gerçekleşebilir (elinizi sıcak bir ocaktan ne kadar hızlı geri çektiğinizi düşünün). Beynimizin tüm parçaları bir arada çalışırken, her bir bölüm belirli bir fonksiyondan sorumludur. Yani vücudumuzun her bir kısmının beyin üzerinde yönetildiği bir bölge (aynı fonksiyonu gören hücreler grubu) vardır. Beyin kalp atış hızımızdan ruh halimize kadar vücuttaki her veriyi analiz eder ve her şeyi kontrol eder.</i></p>
				<p><i>Beyin küreleri dıştan bakılınca genel olarak insan beynini düşündüğünüzde muhtemelen görselleştirdiğiniz kısımdır (Serebrum). Beyin kürelerinin en dış tabakası, beyindeki “gri madde” olan beyin kabuğudur (beyin korteksi). Beyin fonksiyonlarını ve düşünceyi üreten beyin sinir hücrelerinin ana gövdeleri burada bulunur. Beyindeki derin kıvrımlar ve kırışıklıklar gri maddenin yüzey alanını arttırır. Böylece kapasite artar ve daha fazla bilgi işlenebilir hale gelir.</i></p>
				<p><i>Beyin, ortada derin bir yarık ile iki yarıya (yarım küre) ayrılmıştır. Yarım küreler, yarık tabanında “korpus kallozum” adı verilen kalın bir sinir sistemi köprüsü aracılığıyla birbirleriyle iletişim kurarlar. Aslında, vücudun bir tarafından gelen mesajlar genellikle beynin diğer yarı küresi tarafından karşılanır. Beynimizdeki yarım küreler, işlev ve anatomik bölge olarak benzer hücre gruplarından oluşan dört loba ayrılmıştır.</i></p>
				<p><b><u>BEYNİMİZ VE LOBLAR</u></b></p>
				<p><i><b>Ön loblar (Frontal loblar); </b>düşünme, planlama, organize etme, problem çözme, kısa süreli hafıza ve hareketi kontrol eder.  Parietal loblar; tat, sıcaklık ve dokunma gibi duyusal bilgileri yorumlar. Oksipital loblar; gözlerimizden gelen görüntüleri işler ve bu bilgiyi bellekte saklanan görüntüler ile ilişkilendirir. Temporal loblar; koku, tat ve ses duyularımızdan gelen bilgileri işler. Ayrıca bellek depolamada da rol oynarlar.</i></p>
				<p><i><b>Beyincik (Cerebellum);</b> beyin kürelerinin altında ve arkasında bulunan buruşuk bir doku topudur. Hareketi koordine etmek için gözlerden, kulaklardan ve kaslardan gelen duyusal bilgileri birleştirmek ve harekete ince ayar vermek için çalışır.</i></p>
				<p><i><b>Beyin sapı (Brainstem);</b> beyni omuriliğe bağlar. Kalp atış hızı, tansiyon ve solunum gibi hayati öneme sahip birçok yaşamsal işlevin otomatik olarak kontrolünü sağlar. Bu alan uyku için de önemlidir. Beyinimiz içindeki derin yapılar duyguları ve hatıraları kontrol eder. Limbik sistem olarak bilinen bu yapılar çiftler halinde gelir. Bu sistemin her kısmı beynin diğer yarısında da bulunmaktadır.</i></p>
				<p><i><b>Talamus; </b>omurilik ile beyin yarım küreleri arasında geçen mesajlar için bir bekçi görevi görür. <b>Hipotalamus; </b>duyguları kontrol eder. Aynı zamanda vücudunuzun ısısını da düzenler ve yemek yemek ya da uyumak gibi önemli istekleri kontrol eder.                                                                   <b>Hipokampus;</b> beyinin uygun bölümlerinde saklanacak hafıza materyallerini gönderir ve gerektiğinde onları hatırlar.</i></p>
				<p><i><b>Periferik sinir sistemi; </b>beynimiz ve omuriliğinizdekilerin uzantısı olarak vücudumuzu tamamen saran tüm sinirlerdir. Beyniniz ile kol-bacaklarımız arasında bir iletişim ağı olarak işlev görür. Örneğin, sıcak bir sobaya dokunursanız, ağrı sinyalleri parmağınızdan beyninize bölünmüş bir saniye içinde geçer. Kısa sürede beyniniz kolunuzdaki kasları ve elinizi parmağınızı sıcak ocaktan çekmesini söyler.</i></p>
				<p><b><u>SİNİR HÜCRELERİ</u></b></p>
				<p><i>Sinir hücreleri (nöronlar); hücre gövdelerinden çıkan iki ana dal tipine sahiptir. Dendritler diğer sinir hücrelerinden gelen mesajları alırlar. Aksonlar hücre gövdesinden diğer hücrelere giden sinyalleri evdeki elektrik kabloları gibi hedef organa taşırlar (örneğin yakındaki bir nöron veya kas hücresi gibi). Bir nöron içinde uyarı, bir aksonun ucuna doğru hareket eder ve mesajlaşma görevi yapan kimyasallar olan nörotransmiterlerin serbest bırakılmasına neden olur. Diğer hücre ile birleşme aralığında (sinaps) bu kimyasallar algılanarak uyarı diğer hücreye iletilmiş olur. Birbirleriyle bağlantılı olarak, nöronlar verimli, yıldırım hızında iletişim sağlayabilirler.</i></p>
				<p><i>Bir sinir hücresi (nöron) uyarıldığında elektriksel uyarılar yoluyla diğer hücrelerle bu şekilde iletişim kurar. İnsan beyninin diğer hayvan beyinlerine karşı en önemli farklılığı beyindeki nöron grupları arasındaki iletişim kurma fazlalığından kaynaklanmaktadır (assosiyatif yolaklar). Böylece beyinden gelen bu uyarılar hareket etmemize, düşünmemize, hissetmemize ve iletişim kurmamıza olanak tanıyan bir iletişim ağı oluşturur.(Prof. Dr Adnan Ayvaz'dan alınmıştır.)</i></p>
				<p><b>Şuur hali ve Ben'in işlevleri, organik olarak beynin belli bölgelerinde gerçekleştirilir. Duygu durumunu belirleyen ruhun, beyinin irtibatlı olduğu bölümleri ile bedensel durumu da etkilediği bilinmektedir. </b></p>
				<p><b>Kısacası beyin, ruhun işlevlerini gerçekleştiren fiziki organdır, donanımdır. Beynin organik olarak sağlıklı olması hem bedeni yönetmede, hem de ruh ile olan ilişkilerinde vazgeçilmez önemdedir. Beynin organik olarak hastalanması her iki yönde de, hem ruhsal hem de bedensel sıkıntılar oluşturur.</b></p> 
				<p><b>Ruh ile beyin arasında karşılıklı  olumlu-olumsuz bir etkileşim vardır. Yani ruhsal bozukluklar beyinsel faaliyetleri ve ona bağlı olarak da, bedenin diğer organlarını rahatsız eder. Beyinde meydana gelen organik bir hasar veya hastalığın, ruhu rahatsızlandırdığı bilimsel bir bulgudur. Bu nedenle ruhsal rahatsızlığı olanların öncelikle bu alternatifi göz önüne alarak rahatsızlığının organik kökenli olup olmadığını öğrenmesi gerekir. Bunun içinde Tıbbın  ilgili bölümüne muayene olması gerekir. </b></p>
				<p><b>Tedavi sonucu beyindeki iyileşme ruhsal rahatsızlığıda sonlandırmaktadır. Aynı durum sinir sistemi içinde geçerlidir. Omurilik, </b><i>(özellikle boyun ve bel fıtığı olanlar) </i><b>sinir hasarı ve ağrıları olan hastalar sürekli gerilimli-stresli, sinirli olurlar. Bu durum vücudun diğer organları içinde geçerli olup, bedendeki hasta organların  oluşturduğu ağrılar, insanın ruhunu rahatsız eder ve psikolojisini bozar.</b></p> 
				<p><b><u>Ruhsal yapının bozulması ile oluşan rahatsızlıklar:</u></b></p>
				<p><b>Eğer hastalıklı ruh hali organik sebeplere bağlı değilse, sebebi ruhun kendi iç dinamikleri ve dengesinin bozulması ile ilgilidir. Bu durumda da Psikiyatri-Psikoloji bölümleri ve bunların çözüm bulamadığı noktada da, metafizik doğru yöntemin teşhis ve tedavi amacıyla kullanılmasında bir sakınca yoktur. </b></p>
				<p><b>Psikoloji-Psikiyatrinin dahilerinden olan İsviçreli bilim adamı Jung bu gerçeği eserinde şöyle dile getirmiştir; "Ruhsal fenomeni hakkıyla değerlendirebilmek için onunla birlikte giden diğer tüm fenomenleride hesaba katmak zorundayız. Dolayısıyla Bilinç dışının ve Parapsikolojinin</b><i> (duyular-dışı algılama, psikokinezi, ölümden sonra yaşam gibi konulara ilişkin paranormal olayların; deneysel yöntem yoluyla, çok disiplinli (çok yöntemli) etüdü)</i><b> varlığını görmezden gelerek psikoloji bilimi yapmak mümkün değildir" diyerek, ruhun<u> metafizik</u> (doğaötesi,doğaötesel) içeriği nedeniyle hastalıklarının teşhis ve tedavisinde parapsikolojiden de faydalanılması gerektiğini ifade etmiştir.</b></p> 
				<p><b>Bu doğrultuda hem Jung hem de Freud, rüya analizlerinden faydalanmış ve rüyaları yorumlayarak, Bilinçaltı dinamiğini analiz etmişler ve rüyalardan elde ettikleri verilerden yola çıkarak Bilinç altında bastırılmış olan travmalar, dürtüler veya başka bir faktörü, hastalığın sebebi olarak kabul etmişlerdir.</b></p> 
				<p><b>Her iki bilim adamının rüya analiz yöntemi farklı olmakla birlikte temel amaç, hastanın davranış bozukluğu ve tetikleyicisi olan ruhsal rahatsızlığı anlayabilmek için rüyaları araştırıp, metafizik olan bu alanı inceleyerek ve buradan elde ettikleri bulgularla rahatsızlıkları teşhis etme ihtiyacı duymuşlardır.</b></p>
				<p><b>Bütün bu açıklamalardan sonra sağlıklı ve hastalıklı ruh hali nedir? diye sorulduğunda, sorunun cevabını genelde hastanın bedensel hali ile davranışlarından anlayabiliriz, demek mümkündür.</b></p> 
				<p><b>Sağlıklı ruh halini tam anlamıyla tarif etmek zordur. Çünkü, çeşitli iç ve dış sebepler ile ruh halinde meydana gelen kısa süreli olumlu veya olumsuz değişimler o insanın hasta olduğunu göstermez. Aynı bunun gibi, böyle bir ruhsal halin tezahürü olan söylem ve davranışlardaki kalıcı olmayan değişiklikler için de, benzer bir durum söz konusudur. Ayrıca ruhsal halden kaynaklanan farklı davranışların dış dünya, yani toplum tarafından yapılan değerlendirmelerinin bir ölçüt olarak kullanılması da bizi yanıltabilir. </b></p>
				<p><b>Çünkü; belli bir davranış yaş, yer, zaman, inanç ve kültürlerde farklı algılanabilir. Evinde tek başına veya aile içinde yapılan samimi veya komik bir davranış dışarıda garip karşılanabilir. Bu nedenle sağlıklı veya hastalıklı ruh hali normlarının daha net ve genelde kabul görmesi gerekir.</b></p> 
				<p><b>Genel manada hastalıklı bir ruhun teşhisinde uzun süreli anormal veya yanlış davranışlar gibi organik belirtiler (kalıcı davranış bozukluğu) esastır. Bu nedenle hastalıklı ruh halinin belirtileri, sağlıklı ruhun normal halini de işaret etmektedir. Psikoloji-Psikiyatri bilimi ruh hastalıklarını iki ana bölümde incelemiştir. Ayrıntılar için bu bilimin kaynaklarından faydalanmak gerekir.</b></p>
				<p><b>1- <u>Nevrotik Rahatsızlıklar:</u></b><i> (Nevroz, Gerçek ve içgörü ile bağlantısı kopmayan strese karşı ortaya çıkan bir rahatsızlıktır. Kaynak: Psikiyatride Sık Kullanılan Terimler)</i><b> Kişiliğin ve uyumun tümünü etkilemeyen, genellikle bunalımla ve beden işlevlerinden yakınmalarla kendini gösteren, ruhsal kaynaklı sinir hastalığıdır. Bu tipte aşırı değişken duygular, korku, kaygı, tedirginlik, duyarlılık, alınganlık ve çabuk tepki özellikleri bulunur. Zorlantılı düşünce ve davranışlar, depresyon (çökkün, üzgün, mutsuz) stres, aşırı tepki ve duyarlılık belli başlı belirtilerdir. Nevrozda kişi, iç dünyasından gelen uyaranlara bastırma ve diğer savunmalarla yabancılaşmıştır ve dış dünyanın yönlendirmelerine, yasaklarına, ödül ve cezalarına göre yaşamaktadır. Nevrotik olmayan normal tipler ise, dengeli ve düzenli duygular, güven duygusu, düşünceli ve faydalı davranışlar gibi nitelikler taşırlar. </b></p>
				<p><b>2-<u> Psikotik Rahatsızlıklar:</u> Psikoz: Sanrı ve halüsinasyonlarla beliren ruhsal bozukluktur. (Sanrı:</b><i> Gerçekte var olmayan şeyleri görmek, işitmek gibi dayanaksız algılama. <b>Halüsinasyon:</b> Dış uyaran olmaksızın yanlış algılamadır.Fonksiyonel psikoz veya organik beyin bozukluklarında görülür.İşitme,görme,dokunma,somatik,koku ve tat biçiminde olabilir.İşitme halüsinasyonları en sık görülür.Şizofrenide üçüncü tekil şahsın sesleri duyulur.İkincil tekil şahısların sesleri çoğu bozuklukta duyulur.Afektif bozukluklarda ise kişinin mizacı ile ilgilidir. Kaynak: Psikiyatride Sık Kullanılan Terimler) </i></p>
				<p><b>Bu tipin özellikleri ise; bencil, saldırgan, mesafeli, soğuk, anlayışsız, başkalarıyla ilgilenmeyen genel olarak başkalarının haklarına ve iyiliğine kayıtsızlık olarak tanımlanır. </b></p>
				<p><b>Psikozda saldırgan ve libidinal dürtülerin </b><i>(Libido: 1-Cinsel dürtü,2-Genel psişik, ruhsal enerji. Kaynak: Psikiyatride Sık Kullanılan Terimler),</i><b> denetleyici davranışlar üzerinde üstünlük sağlaması sonucu, kişi dikkatini kendi içinde oluşan düşünce ve imgelere yöneltir ve dış dünyaya kayıtsız kalır. Şiddetli düşünce ve duygu karışıklıkları nedeniyle gerçeklere yetersiz tepki gösterilir.</b></p> 
				<p><b>Psikotik rahatsızlıklarda kaygı görülebilir, ancak kaygıya tepki iç dünyalarına kapanma şeklindedir. Psikotikler kendilerine gerçek dünyadan oldukça kopuk bir dünya inşa ederler. Gerçekler dünyası yerine iç alemlerinde kurdukları sanal dünyada yaşarlar. Psikotik rahatsızlıklar; Affektif, Paranoid, Şizofren reaksiyonları ve Kronik Beyin sendromlarıdır.</b></p>
				<p><b>Bu bilgiler ışığında hastalıklı ruh ile sağlıklı ruh halinin genel görüntüsü, iki kişilik eğilimi özellikleriyle de bize yol gösterir:</b></p>
				<p><b><u>1- İyimserler:</u><i> (Hayatla barışık olup gerçek dünya ile uyumlu yaşayanlar)</i><b> Genellikle başarısızlığı belli davranışlarıyla ve koşullar ile açıklarlar. Bu nedenle yaşanan başarısızlığı geçici ve yaşamlarının diğer yanlarını etkilemeyecek bir durum olarak görürler. Mücadele ederler. Kişilik özellikleri faydalı, yapıcı ve üretici normlara göre şekillenmiştir. Bu da onlara çare geliştirmek için hamle üzerine hamle yapma arzusu verir. İyimserler bir engelle karşılaşınca büyük olasılıkla direnirler, aşmak için çare ararlar. Karamsarlar ise vazgeçerler.</b></p>
				<p><b><u>2- Karamsarlar:</u><i> (Hayata dargın ve gerçek dünya ile uyumsuz, çatışarak yaşayanlar)</i><b> Genellikle başarısızlıkta yanlış-hatalı davranışlarını değilde, bizzat kendilerini sorumlu tutarlar ve kendilerini beceriksiz, yeteneksiz sayarlar. Ya da tamamen başkalarını suçlarlar, nefret duyguları taşırlar.  Başarısızlığı kalıcı görürler. Kadersizliğe, şansızlığa yorumlarlar ve ne yaparsa yapsınlar bu durumun değişmeyeceğini düşünürler. Kişiliklerinde  doğru kriterler geliştiremediklerinden yapıcı ve üretici değillerdir. Bu da onları çare geliştirmek için yeni bir hamle yapmayı saçma görmelerine yol açar. Ya içe kapanır, depresyona girerler veya isteklerini gayri meşru yöntemler ile elde etmeye çalışarak suç işlerler.</b></p>
				<p><b>Ruhsal rahatsızlıkların teşhis ve tedavisi yapılmayıp, kişinin yaşamını bu şekilde sürdürmesi, sağlıksız duygu, düşünce ve davranışların kalıcı olmasına neden olur. Bu durumun Ben'in kişilik özelliğinin ana temasını teşkil etmesi ile de bozuk kişilik yapısı ortaya çıkar.</b></p>
				<p><b>Kişilik bozukluklarının bazı belirtileri psikotik belirtilere benzer. Ancak gerçekle olan bağlantısı kopmaz. Örneğin; varsanı ya da sanrılara rastlanmaz. Bu kişiler genellikle uyumsuz (farklı) olarak tanımlanırlar. Ana sorunları yaşam boyu toplumsal normlardan sapan kişilik özellikleri geliştirmiş olmalarıdır.</b></p> 
				<p><b>Kişilik bozuklukları dört ana grupta toplanır. Garip davranış ve yanlış yaşama eğilimleriyle belirlenen Şizoid kişilik, Pasif ve saldırgan kişilikler, Sorumsuz ve vicdansız davranışlarıyla belirlenen Anti sosyal reaksiyonlar (kişilik), Madde bağımlıları.</b></p>
				<p><b><u>Ruhsal rahatsızlıkların tıbbi tedavi mantığı nasıldır?</u></b></p>
				<p><b>Buraya kadar yapılan ruhsal rahatsızlık tanımlamalarının kaynağı Psikoloji-Psikiyatri bilimleridir. Rahatsızlıkların tanımlanma, sınıflandırma ve bunlara yönelik geliştirilen tedavi yöntemleri bilimseldir. Bu bilimler yaptıkları araştırmalar ile belirledikleri ruhsal hastalıkları cerrahi, ilaç ve terapi yöntemleri ile tedavi etmektedirler. Tedavide önemli başarılar elde edilmişse de, istenilen seviyeye ulaşılamamıştır. Bunun birkaç sebebini şöyle izah etmek mümkündür;</b></p>
				<p><b>1- Özellikle Psikiyatri, ilaç ve bazı diğer yöntemler ile tedavi etmektedir. Bu yöntemler organik tedavi amaçlı olup, özellikle beyine yöneliktir. Beyin-Ruh ilişkisinde beyindeki organik rahatsızlığın tedavi edilmesiyle, buradan kaynaklanan ruhsal bozukluğun tedavisinin de gerçekleşmesi hedeflenmektedir. Fakat bu tedavi yöntemi, organik olmayan soyut sebeplerle ruhun iç dengesinin bozulmasından kaynaklanan sıkıntılara çözüm olamamaktadır.</b></p>
				<p><b>2- Bu aşamada Psikoloji-Psikoterapi devreye girmektedir. Psikoterapik tedavinin </b><i>(hekimin hastayı sağaltmakta yararlandığı, uyguladığı psikolojik araçların tümü.) </i><b> temel amacı rahatsızlığın ruhsal veya çevresel sebebini bularak, bunlardan kaynaklanan rahatsızlığa bağlı hem organik, hem de ruhsal davranış bozukluğunu gidermek ve doğru davranışı hastada geliştirmektir.</b></p>
				<p><b>Fakat Psikoterapi uzun bir izleme ve analiz sürecine bağlı olarak yapılabilir. Pahalı bir yöntem olup, sabır gerektirir. Modern dünyanın hızlı yaşamına ve ekonomik gelir düzeyine uyumlu bir tedavi yöntemi olmaktan uzaklaşmıştır. Her hastanın yaşam şartına, gelir düzeyine ve sabrına uygun olmadığından özellikle ülkemizde yeterince rağbet görmemektedir.</b></p>
				<p><b>3- Ayrıca hastalık belirtileri olumsuz davranışlar ile ortaya çıkmaktadır. Bu davranışların oluşumunun arka planında hastanın iç dünyasındaki; </b></p>
				<p><b><u><i>Kompleksler:</i></u></b><i> (genellikle çocukluk döneminden kalma, kişinin bilincini az çok koşullandıran ve kişiyi hastalıklı davranışlara itebilen, baskı altında tutulmuş, coşkusal yanı ağır basan anı, duygu ve düşüncelerin tümü), </i></p>
				<p><b><u><i>Gölge Kişilikler: :</i></u></b><i> (Carl Jung'un analitik psikolojisine göre, gölge arketipi kişiliğinizin “karanlık tarafını” temsil eder. Kendinizin en ilkel kısmını sakladığınız ruhsal bir alem dünyasıdır. Bencillik, bastırılmış içgüdüler ve bilinçli zihninizin reddettiği “yetkisiz” benlik. ... Gölge ya da karanlık taraf kavramı ortak bir ikiliktir.), </i></p>
				<p><b><u><i>Güdüler :</i></u></b><i> (Güdü veya motiv, bireyin hareket ve davranışlarını başlatan içsel güç. Davranışa enerji sağlayan organizmanın içindeki ve çevredeki güçler olarak tanımlanır.), </i></p>
				<p><b><u><i>Dürtüler :</i></u></b><i> (fizyolojik ya da ruhsal dengenin değişmesi sonucu ortaya çıkan ve canlıyı türlü tepkilere sürükleyebilen, kaynağı duygulanım olan içsel gerilim.), </i></p>
				<p><b><u><i>Fantezi :</i></u></b><i> (sonsuz, sınırsız düş, hayal) vb  iç dinamikler rol oynar. </i></p>
				<p><b>Ayrıca hastanın dış dünya ile etkileşiminden elde ettiği ve kişisel bilinç altına bastırdığı travmatik <b><i>(canlı üzerinde beden ve ruh açısından önemli ve etkili yaralanma belirtileri bırakan yaşantı) </i><b>olaylar ve beraberindeki olumsuz duygular da ruhsal rahatsızlıkları tetiklemektedir. </b></p>
				<p><b>Hastanın aile, iş ve sosyal ortamı ile olan ilişkileri, ekonomik seviyesi, yaşam şekli ve hayata bakış mantığı, felsefesi vb gibi soyut ve somut, çevresel-ruhsal tüm bu faktörlerden biri, birkaçı veya birbirlerini tetiklemelerinden dolayı belirli bir grubu, birlikte etkinleşerek ruhsal rahatsızlıkları oluşturmaktadırlar. </b></p>
				<p><b>Psikoterapinin uzun sürmesi ve zor bir süreç olmasının nedeni bu karmaşık durumdur. Terapist hastalığın sebebini bulsa bile, sonraki safhaya yani tedavi sürecine geçildiğinde cerrahi müdahalede olduğu gibi rahatsızlık kesilip atılamamaktadır.</b></p> 
				<p><b>Bu defa daha zor olanı, hastada rahatsızlığın ortaya çıkardığı yanlış-hatalı duygu, düşünce-fikir ve bunlara paralel olarak oluşmuş ruhsal ve bedensel davranışların iyileştirilmesine yönelik tedavi süreci başlamaktadır. Terapistin elinde sihirli değnek yoktur ve mucize de gösteremez. Alan bilgisi, tecrübesi ve yeteneği doğrultusunda hastanın bozulmuş olan ruhsal dengesini ve bedensel davranışlarını düzeltmek için çaba gösterir.</b></p> 
				<p><b>Mesele, bununla da bitmemektedir. Terapist ne kadar yetenekli ve gayretli olursa olsun, hasta terapistin çabasına aynı ilgi, istek - irade ve gayret ile karşılık vermezse sonuç istenildiği gibi olamamaktadır. Hastanın tedaviye yeterli cevabı verememesi şifaya ulaşmayı engellemektedir. Çoğu hasta ruh hastalığının farkında olamadığından veya kabullenmediğinden doktora bile gitmek istemez. Böyle bir durumun, çevresi tarafından aşağılanma veya eleştirilme nedeni olmasından çekinir.</b></p>
				<p><b>Bütün bunların ışığında sonuç olarak denilebilir ki; varlığımızın bir parçası olan ruh ile ilgili yeterli bilgiye sahip olamadığımızdan, muhtevasını ve işleyişini tam anlamıyla bilemediğimizden, ruhumuzun hem kendi iç dinamiklerinin uyum-dengesinin bozulması, hem de beden ile olan ilişkilerinde bedensel hastalıkların ruha tesiriyle oluşan rahatsızlıklar ve dış dünya ile etkileşimde yaşanan travmaların ruhumuzda oluşturduğu etkiler nedeniyle ortaya çıkan ruhsal rahatsızlıkları, bu kompleks ve karmaşık ilişkilerin oluşturduğu zorluklar rağmen teşhis ve tam manasıyla tedavi etmek güç, pahalı ve sabır gerektiren bir işlemdir.</b></p>
				<p><b>Bunun yanında tedavi edilmeyen hastalarda uzun süreli rahatsızlıkların oluşturduğu duygu, düşünce-fikir ve davranış bozukluğunun kişilik özelliği (karakter) oluşturması ve bu bozuk kişiliklere ait  davranışların adeta dürtüsel bir etkinlik kazandığı ve özellikle bağımlılık ile bütünleşen vakalarda tedavi daha da zorlaşmaktadır.</b></p> 
				<p><b>Kültürümüzde bu tür durumlar için söylenmiş çok güzel bir atasözü vardır; "Can çıkar ama huy çıkmaz" sözü, adeta insan ruhunda etkinliği ele geçirmiş ve bedenide bu yönde davranış oluşturmaya iten, huy-kişilik-karakter dediğimiz duygu, düşünce ve fiillerin değiştirilmesinin adeta imkansız olduğunu ifade eder.</b></p> 
				<p><b>Ruhun soyut metafizik bir varlık olması nedeniyle, onu tam anlamıyla tanımak, işleyişini öğrenmek, ruh sağlığını bozan faktörleri ve ilişkiler ağını kavrayabilmek mümkün olamadığından buna bağlı olarak yukarıda bahsedilen zorluklardan dolayı, hasta ruhu teşhis ve tedavi edebilmek, somut bulguları olan organik bir rahatsızlığı tedavi etmekten çok daha zordur.</b></p> 
				<p><b><u>Ruh hastalıklarının tedavisinde başka bir alternatif var mıdır?</u></b></p>
				<p><b>Peki ruh hastalıkları bir gerçek ise bunu önlemenin, rahatsızlık ortaya çıktığında tedavi etmenin bir çaresi yok mudur? Bu noktada psikoloji biliminin dışına çıkıp, aslında onu tamamlayıcı nitelikdeki Parapsikolojiden faydalanmak gerekir. Parapsikolojinin bu olayları izah tarzı, teşhis ve tedavi yöntemleri bilimsel-deneysel değildir. Ama ruh da, el ile tutulamayan gözle görülmeyen, muhtevası ve faaliyetlerinin büyük kısmı deneysel olarak gözlemlenemeyen soyut bir varlıktır.</b></p>
				<p><b>Böyle bir varlığa tamamen bilimsel-deneysel yaklaşmak ne derece gerçekçi bir yaklaşımdır. Jung'da bu gerçeği ifade etmiştir. Sadece Psikoloji-Psikiyatri bilimi ile bakış ve tedavi tarzı problemleri çözememektedir. Parapsikolojik izah ve yöntemlere de ihtiyaç duyulmaktadır.</b></p>
				<p><b>Parapsikolojik bakış tarzının temelinde, ruhun kaynağı olan metafizik alem ve oradan insanlığa gönderilen ilahi kitaplar ve bu doğrultuda görevlendirilen peygamberlere dayanan bilgiler vardır. Bu bilgiler bize parapsikolojik deliller ve dayanaklar sağlar. Bu bilgi, delil ve dayanaklara bağlı olarak öğrenilen hakikatler ile doğru ve sağlıklı yorumlar yapılabilir. Yorumlar doğrultusunda tespit edilen kurallar, yöntemler ve eylemler ile adım atılırsa, ruhsal hastalıkların tedavisinde bilimin tıkandığı ve aşamadığı zorlukları aşma fırsatı doğabilir. </b></p>
				<p><b>Fakat bu işlem Parapsikolojinin hak ve hakikate uygun olan kaynak ve yöntemleriyle (Kur'an ve Sünnet ışığında) yapılmalıdır. Parapsikolojinin birde, insana kötülük yapan ve zarar veren  yöntemi vardır ki, bunlar büyü-cin musallatı başlıkları altında anlatıldı. Bu yöntemden kesinlikle uzak durulmalı ve asla tercih edilmemelidir. </b></p>
				<p><b>Çünkü, Kur'an-ı Kerim'de, şeytanların</b><i> (kafir cinlerin) </i><b>musallat oldukları  insanların ruhsal dengesini bozarak hastalıklara ve yanlış davranışlara yol açtığı bildirilmiştir. İnsanların ruhsal dengesini bozan, yanlış duygu, düşünce ve eylemleri yaptırmak için bilincine müdahale eden, akıl melekelerini ve iradesini zayıflatan, sonrada kendi iradesini insan ruhuna dayatan o habis varlıklardır.</b></p>
				<p><b><u>Ruhumuzun organları ve  işlevleri :</u></b></p>
				<p><b>Ruh, insan yaşamını sürdürebilmesi için dış dünyaya ait bilgileri duyu organları yardımıyla alır. Bu bilgileri içsel mekanizmaları ile değerlendirerek bu doğrultuda belirlediği davranışları beden ile gösterir. Bu sayede dış dünya ile uyumunu sürdürür. Bu süreç içerisinde ürettiği duygu ve davranışları, yaşadığı olumlu-olumsuz olayları, bilgileri ve sonuçlarını hafızasında depolar. Buradaki birikim onun tecrübesi ve deneyimi olur. Sonradan karşılaştığı olaylarda bu deneyimleri kullanarak zorlukları ve problemleri daha çabuk aşar ve hayatını giderek kolaylaştırır. </b></p>
				<p><b>İnsan, kişisel birikimlerini diğer insanlar, toplum hatta bilim yoluyla tüm insanlık ile paylaştığında her yönüyle insanlığın medeniyet seviyesinin yükselmesine de katkıda bulunur. Bu katkı ile hem kişisel hemde toplumsal ekonomik refahın gelişmesini sağlar. Huzurlu, sağlıklı ve mutlu bir hayatın ortaya çıkışında pay sahibi olur.</b></p> 
				<p><b>İnsan diğer canlılar gibi sadece biyolojik işlevleri ile yaşayan ve içgüdüsel davranan bir varlık değildir. Ruhsal, kısmende fiziksel özelliklerindeki farklılıklar nedeniyle düşünen, hisseden, duygulanan, akıl-irade-seçim işlevleri olan ve bu melekelerini kullanarak üreten, yapıcı veya tam tersi, yıkıcı - yok edici bir varlıktır. Hem medeniyetler kurar, hem de kurduğu bu medeniyetleri ortadan kaldırıcı bir rol oynar. Dünyasını perişan eder ve bu olumsuz yönünden kaynaklanan zararın en büyüğünü yine kendisi görür.</b></p>
				<p><b>Bütün bu yapıcı veya yok edici eylemler, insan ruhunun derinliklerinden kaynaklanan hisler, duygular, düşünceler, fanteziler, içgüdüler, dürtülerin etkisiyle bilinç faaliyetlerinin davranışa dönüşmesi şeklinde işleyen ruhsal bir süreç sonucunda ortaya çıkar.</b></p> 
				<p><b><u>His-Önsezi  :</u></b>  <b>Ruhun, dış dünyaya ait uyaranlardan elde edilen verileri  ön denetimden geçirme işlevine </b><i>(sezme yetisi, gerçeğin dolaysız, içgüdüsel bir biçimde kavranması) </i><b>denir. Hisler, ruhsal alıcılar olup niceliği ve yapısal özelliklerine bağlı olarak duyu organlarının algılama öncesi veya algılama esnasından bir öngörü oluşturma faaliyetidir. Yani ruhun Bilinç faaliyetleri ile verileri işleyerek sonuca ulaşıp nihai kararı vermeden, ön kararı verme melekesidir. </b></p>
				<p><b><u>Duygu;</u></b><i> (Bir olay, kimse ya da nesnenin insanın iç dünyasında oluşturduğu, uyandırdığı yankı, etki, tepki, izlenim.)</i><b> Hisler ile önceden beliren, veya Bilinç işlevlerinden sonra verilen karara  uygun olarakta ortaya çıkan, kabul veya kaçınma yönelimidir. Duygusal kabul veya red eğilimi, Ben tarafından şuur işlevleri ile karara bağlanmış davranışa taraftar veya muhalif olur. Gönlü olmak veya olmamak denilen ruhsal bir yakınlaşma veya uzaklaşma tepkisi denilen duygu ile,  davranış güçlenir. Ruhsal olarak isteklilik veya isteksizliklik tavrı takınılır. Duygular iki şekilde tezahür eder. </b></p>
				<p><b>Hisler ile gerçekleşen ön denetleme ve bu denetim sonucuna göre ortaya çıkan ön duygular, algılanan bilgilere yönelik  kabul veya red eğilimini ortaya çıkarır. Daha başlangıçta duygusal bir kabul veya red kararı verilmiş olup, Bilinç işlevleri devreden çıkarılmış olur. Bu yöntem sağlıksız bir ruhsal işlevdir. Sonuç itibariyle hatalı davranışlar ortaya çıkar. Genelde saplantılı, batıl inançları olan insanların ruh hali böyledir. Örneğin: ilk defa tanışan iki insanın görüşme sonrasındaki elektrik alamadım ifadesi gibi.</b></p>
				<p><b>Bir de, dış dünyadan alınan verilerin Bilinç işlevlerinden geçirilip, Ben'in  doğru bir karara ulaşmasından sonra ortaya çıkan sağlıklı ve faydalı eylemlerin neticesinde oluşan ardçıl gerçek duygular da vardır ki, işte istenilen ve olması gereken duygular bunlardır. </b></p>
				<p><b>Doğru kriterlere uygun faydalı davranışların ruhen kabullenilmesi ve yanlış kriterlerle elde edilen ve faydalı gibi görünse de, aslında netice itibariyle zararlı-hatalı olan davranışların reddedilmesi yönelimi doğru duygulanma işlevidir. Örneğin; Alın teriyle çalışarak az para kazanmak veya suç sayılabilecek yöntemler ile aşırı para kazanmak. İlki doğru yöntem ve duygulanma, ikincisi ise yanlış yöntem ve duygulanma örneğidir. </b></p>
				<p><b>Nihayet itibariyle, his ve duygu ruhsal kabul ve red eğilimi olmakla birlikte Bilinç ve Ben'i devre dışı bırakmasına paralel olarak, doğrudan bu eğilimlerle oluşan davranışlar, sağlıklı bir ruhun işlevleri değildir. Duyguların bu şekilde kullanılmasıyla Bilinç faaliyetleri sonucunda verilen karar ve yapılan davranışın his-duygu eğiliminde olmasına yol açar. Genelde de aceleyle hatalı-yanlış kararlar alınır ve bu yönde eylemde bulunulur.</b></p> 
				<p><b>Bu nedenle, haz elde etme veya kaçınmaya yönelik gelişen his ve duygu işlevleri, özellikle güdü ve dürtüler ile güçlenip, Bilince ve Ben'e (ego) ulaştığında ve Bilinç işlevlerini ve Ben'in karar mekanizmasını devre dışı bırakarak his ve duygu eğilimi yönünde karar ve davranış meydana gelmesine neden olur. </b></p>
				<p><b>Aslında his, dış dünyadan gelebilecek tehlikelere karşı ruhun bedeni ön koruma programıdır, adeta radarıdır. Asıl amacı savunmaya yöneliktir. Duygu ise faydalı olana, istenilene yönelim veya tersi olursa, istenilmeyen ve zararlı olandan uzaklaşma-kaçınma eğilimidir. Davranışı ruhen destekler, güçlendirir.</b></p>
				<p><b>Duygular hakikate uygun doğru kriterler ile </b><i>(kişilik özellikleri) </i>terbiye edilip eğitildiğinde ve Ben-Bilinç işlevlerinden sonra ardçıl olarak belirdiğinde, insanın kendisine faydalı ve zararlı gördüğü soyut veya somut varlıklara yönelik ruhsal bir ilgi-bağ veya ret-kaçınma eylemi otomatik olarak gerçekleşir. Örneğin; iyiliğe taraftar olup, kötülükten kaçınmak gibi. </b></p>
				<p><b>Duygular yanlış kullanılıp Bilinç-Ben bu doğrultuda yönlendirildiğinde veya etkisizleştirildiğinde, diğer akli melekelerin kullanılmasına pek ihtiyaç duyulmaz. İnsan karşılaştığı bir duruma karşı genelde duygusal olarak davranış gösterir. Acele ile gösterilen bu davranış, sonuçları düşünülmeden yapıldığından genelde de hatalı sonuç verir. Ama duygularını doğru kriterlere yönelik terbiye eden biri de bu avantajlı yönünü kullanarak zamandan ve çabadan tasarruf ederek hayatını kolaylaştırabilir. Fakat bu kişilik özelliği büyük tecrübe ve eğitimle kazanılır. Herkese nasib olamaz. Doğru olan metod aceleyle değil de, düşünerek ve araştırarak karar vermektir.</b></p>
				<p><b>Çünkü, duygusal davranış esnasında Bilinç faaliyetleri devre dışı kalır. Duyguların baskısı ile Ben, duyguların haz alma sonucuna yönelik yanlış bir karar almışsa veya kendisine faydalı olmasına rağmen doğru davranışı gerçekleştiremezse hata yapar ve kaybeder. Örneğin; oluştuğunda istem dışı aşırı baskı oluşturan aşk, kin, nefret, intikam vb dürtülerin baskısıyla oluşan duygular böyledir. İnsan duygusal bir varlıktır. Bu yönü insanı, hem bir arada yaşayan sosyal bir canlı yapar, hem de aralarında uyuşmazlığa, çatışmalara ve savaşlara neden olur.</b></p> 
				<p><b>His, adeta ruhun gözü, kulağıdır. Soyut bir takım nesne, olay veya varlıkları hislerimizle algılarız. Anlamaya, tanımlamaya çalışır. Hislerin asıl ruhsal görevi, bu somut alemde yaşayan insanın, soyut metafizik alemi algılaması ve varlığını anlamasıdır. İnsanın görmediği varlıkları ve alemleri </b><i>(ahiret)</i><b> algılayıp, onların varlığına inanması için ihtiyaç duyduğu bir ruhsal işlevdir. İnsanlar önce hisleriyle algılar, bilgi ve delillere dayanarak akıllarıyla kabul eder ve duygularıyla bağlanırlar. His ve duyguların doğru kullanım şekli budur.</b></p> 
				<p><b>Ama bu iki melekenin muhtevası ve görevleri tam anlamıyla bilinmediğinde, iyi bir eğitim ve inanç ile terbiye edilmediğinde, Ben'in kontrolünde tutulmadığında, insanın başının belası olur. Aslında hisler ve duygular insanın inanç dünyası için vazgeçilmez gereklilikte olan ve hayatımızdaki ilişkilerimizde doğru seçim ve davranışı gerçekleştirmeyi güçlendiren ve karakter özelliklerini sağlamlaştıran ruhsal özelliklerdir.</b></p> 
				<p><b>İnsan bu özellikleri yaşamında somut nesneler ve olaylara yönelik de kullanır. Ama his ve duygu melekelerini akıl, mantık, bilgi, tecrübe vb hafıza ve bilinç işlevlerinin denetiminden geçirmez ise ve onları bağımsız ve kontrolsüz kullanırsa, çok fazla hata yapar ve bu yöntemi kişilik özelliği haline getirirse, sağlıksız bir ruh hali ile yaşar. Örneğin; fanatik, etnik, dini vb taraftarlık ve ayrımcılık</b></p>
				<p><b><u>Güdü-dürtü nedir? :</u></b></p>
				<p><b>İnsan ruhunun derinliklerinde hayvan ruhunda da mevcut olan ve bedensel olarak ihtiyaçlarını gidermek ve varlığını sürdürmek için gerekli olan güdüler</b><i> (bilinçli ya da bilinçsiz davranışları doğuran, davranışların sürekliliğini sağlayan ve onlara yön veren herhangi bir güç, biyolojik istek) </i><b>ve bunların ruhsal tezahürü olan dürtüler</b><i> (ruhsal istek, fizyolojik ya da ruhsal dengenin değişmesi sonucu ortaya çıkan ve canlıyı türlü tepkilere sürükleyebilen, kaynağı duygulanım olan içsel gerilim) </i><b>vardır. Yemek, içmek, çiftleşmek, uyumak biyolojik güdülerdir.</b></p> 
				<p><b>Güdüler ile vücudumuzun fizyolojik ihtiyaçlarını karşılarız. Bu güdülerin etkisiyle ortaya çıkan ihtiyaçları gidermede kullanılan ruhsal işlevlere ise dürtü denilmektedir. Dürtüler sayesinde güdüsel ihtiyaçlara çözüm, çare ararız. Gerekli olan şartları oluşturur, nesneleri ve imkanları elde etmeye çalışırız. Ayrıca güdü kaynaklı olmayan sadece korunma-savunma amaçlı olan korku, kaygı, saldırma, kaçma, saklanma vb. ruhsal dürtülerde ruhumuzun işlevlerindendir. </b></p>
				<p><b>Güdüler ve dürtüler insanın yok edemediği, şartları oluştuğunda ortaya çıkışını önleyemediği, fakat iyi bir eğitim ve terbiye ile kontrol altına alabildiği ruhsal bağımsız dinamiklerdir. Güdüler ve dürtüler nefsi-şehevi yönelimlerdir. Çıkış noktası biyolojik ihtiyaç ve isteklerdir.  Tezahürü esnasında ürettiği ruhsal enerjinin baskısıyla Bilinç işlevlerini devre dışı bırakıp, doğrudan doğru-yanlış ayırımı yapmadan ihtiyacını gidermek için uygun gördüğü eylemi gerçekleştirmesi için, Ben'e baskı yapar ve davranış oluşmasını sağlar.</b></p>
				<p><b>İşte bu noktada, Bilinç işlevlerinde kontrolü zayıflamış veya kaybetmiş, ruhunda güdü ve dürtüleri baskın olan insanlarda irade dışı şuursuzca davranışlar görülebilmektedir. Bunlar kolayca yanlış-hatalı davranışlar yapmakta, madde bağımlısı olmakta, hatta suç işleyebilmektedirler. Ruhsal rahatsızlıkların bir kısmı bu kontrolsüz güdü ve dürtülerin etkisiyle ortaya çıkan olumsuz duygu ve davranışlarıdır.</b></p>
				<p><b><u>Hayal :</u></b></p>
				<p><b>İnsan ruhunun bir işlevide hayal kurmaktır. Hayal sanal bir alemde olabilecek soyut-somut hemen her nesne, olay vb varlıklara yönelik tasarı, proje üretme eylemidir. Hayal dünyasının alanı, sınırları belirsiz ve kurulan hayallerin içeriği, nitelik ve niceliği ise bağımsızdır. İç dünyamızda gerçekleşen bu olayın kuralı, kanunu, normları veya kriterleri bulunmaz. Hayallerimiz bizden ürer, ama bu deryanın içine daldıkça, orada geçirdiğimiz süre arttıkça, bir hayalden diğerine zıpladıkça süreç kontrolümüzden çıkar. Bir müddet sonra hayaller bizim ürünümüz olmaktan çıkar, bilmediğimiz bir gücün kontrolüne girer<b><i> (fantezi, ileri safhada paranoid düşünceler) </i><b>ve bizi içine çekerek esir eder.</b></p> 
				<p><b>Hayallerde oluşan imgelerin cazibesi, çekiciliği ve tutkusu dış dünyadan arzu ve hevesimizi harakete geçiren bir simge veya varlık ile somutlaştığında buna yönelik ruhsal bir dürtü oluşturabilir. O simgeye veya varlığa ulaşabilmek için tutku denilen dürtüsel bir ihtiyaç ortaya çıkar ve Bilincimize ulaşmaya çalışır. Başa çıkamaz yani bastıramaz veya kontrol edemezsek davranışa dönüşmek için Bilince sızar ve taşıdığı enerji miktarınca Ben'e baskı yapar.</b></p> 
				<p><b>Eğer bu yönelim hatalı, sapkın veya suç unsuru taşıyorsa, Ben tarafından reddedilmez ve davranış olarak gerçekleşirse başımız derde girer. Neticede kontrol edemediğimiz veya fazla abarttığımız hayaller bizi dürtüsel olarak etkisi altına alır ve sıkıntıya sokar. Gerçekle ilgisi olmayan fantezi ve özellikle gerçek dışı korkulara yönelik hayaller kurmaktan kaçınmalıyız.</b></p> 
				<p><b>Heva, heves, arzu ve isteklerimizin sınırlarını hakikate ve gerçeğe göre belirlemediğimizde, hayaller kuruntular yani ulaşılamayan hedefler ile bizi oyalar, avutur.  Şuursuzca kapıldığımız hayal aleminde içine çeken ve sürükleyen bilemediğimiz o güç, bizi fantezilere, iğrenç isteklere, tutkulara, ruhsal hastalık belirtisi olan <u> Hezeyanlara</u><i> (abuk sabuk, saçma sapan sözler etme, küfürlü konuşma, saçmalama.)</i><b> hatta<u> Paranoyalara </u><i>(düzenli ve sürekli sabuklamaların, bencillik, güvensizlik, kuşku ve bilinçsiz suçluluk duygularının yoğun olduğu bir ruh hastalığı) </i><b>kadar alır, götürür. İç alemimizde gereksiz yere başlayan sıkıntılar, bedensel olarak da bizi tesiri altında bırakır.</b></p>
				<p><b>Aslında hayal, gerçekçi ve meşru manada insanın üretme, inşa etme, elde etme vb gibi istek ve ihtiyaçlarını temin edebilmek için gerçekleştirdiği ruhsal proje, tasarım faaliyetidir. İnsan ruhu geleceğe yönelik hedeflerini hayallerinde oluşturur. Bu hedeflere ulaşabilmek için gerekli olan istek-ihtiyaçları, araç-gereçleri, yol-yöntemleri vb  projelendirir, sonra uygulamaya koyar. Bu manada hayal çok faydalı ve insanlığın gelişmesindeki tüm başarıların kaynağıdır. Tüm bilimsel ve teknolojik gelişmelerin temelinde gerçekçi hayaller yatar.</b></p> 
				<p><b>Fakat insan hayallerini, gerçekçi kurmazsa heva-heves, arzu ve isteklerini ulaşılamayan ya da yanlış yöntemler kullanarak, kanunsuz işler ile elde etmeye yönelik, sonuçta kendisini zor durumda bırakacak hedefler olarak belirlerse başı derde girebilir. Özellikle insan hayal dünyasının iğrenç bölgelerinde gezinirse fantezi </b><i>(sonsuz, sınırsız düş, değişik beğeni, değişik düşünüş, değişik heves) </i><b>hezeyan,
				akabinde paranoya denilen ruhsal rahatsızlıklara yakalanır.</b></p>
				<p><b><u>Kolektif Bilinçdışı :</u></b></p>
				<p><b>Ruhumuzun derinliklerinde niteliğini</b><i> (bir şeyin nasıl olduğunu belirten, onu öteki şeylerden ayıran, şöyle ya da böyle yapan özellik)</i><b> ve niceliğini</b><i> (azalıp çoğalabilen, sayılabilen ya da ölçülebilen bir şeyin durumu, özelliği)</i><b> bilmediğimiz bir bölge daha vardır. Jung, buraya Kolektif bilinç dışı</b><i> (Kolektif bilinçdışı, psikanalist Carl Jung tarafından kullanılan analitik psikoloji konusudur. Jung'a göre kolektif bilinçdışı, insan veya hayvan hafızasında kayıtlı ve yaşadığı kültüre dayalı her türlü imgeler, semboller, dil ve diğer tecrübeleri kapsar ve psikenin (ruhun) bu tecrübeleri kendi kendine nasıl organize ettiğini inceler. Jung kolektif bilinçdışını, kişiye özel tüm deneyimleri kapsayan kişisel bilinçdışından ayrı tutar. Kolektif bilinçdışı, tüm bir türün kişisel deneyimlerini bir araya getirip organize eder.) </i><b>demektedir. Bu bölgede insanın bilinci dışında yaratılıştan gelen bazı özelliklerin bulunduğunu, ayrıca toplumsal hafızaya</b><i> (kültürel birikim)</i><b> ait bilgilerin de burada yer aldığını, Bilinç dışı oluşan bir takım davranışların ve rahatsızlıkların bu bölgedeki içeriklerin etkisiyle meydana geldiğini ifade etmiştir.</b></p> 
				<p><b>Özellikle insan ruhuna ait fantezi, hezeyan ve paranoyaların kaynağının burası olduğu, psikotik rahatsızlıkların buradan kaynaklandığı iddia edilmiştir. İnsanın iradesi dışındaki gelişmeler ve tetiklemeler ile oluşan hayal, düşünce, fikir ve dürtüler ile Şuura ve Ben'e müdahale olduğunda, ayrıca buradan yapılan müdahaleyi tetikleyen ve güçlendiren bir takım kişisel Bilinçaltı travmaları da katıldığında, insan şuurunu-zihnini meşgul eden, bazende istila eden çok  yanlış, kötü, iğrenç, adeta şeytani denilebilecek gerçekliğe aykırı his, duygu ve düşünceler ortaya çıkar. Hayaller bunların ortaya çıkmasına yardımcı olur. Heva, heves, arzu ve tutku gibi dürtüler, bunları tetikler ve şuurda aktifleştirir. Gereksiz yere insanın gündemini oluşturur. Davranışa dönüşerek topladığı enerjiyi boşaltmak ve tatmin olmak ister. </b></p>
				<p><b>İşte en tehlikeli olan ve davranışa dönüştüğünde de felakete, facialara yol açan eylemlerin, suçların kaynağı buradaki hayal, düşünce-fikir, duygu ve dürtülerdir. Ya da iğrenç, sapkın bağımlılıklar, inançlar, cinsel yönelimlere ait hayal, düşünce ve fikirler buradan Bilince sızar ve Ben'e eylem için baskı yapar ve başarılı olduğunda da davranışa dönüşür.</b></p> 
				<p><b>Bedensel bağımlılıkla bütünleşen bu dürtüler insan ruhunda ve davranışlarında kalıcı rahatsızlıklara neden olur. Bu şeytani eğilimlere yol açan ruhsal dürtüler özellikle haz alma dürtüsü ile kuvvetlenirse şuuru istila eder, Ben'i ve bedenimizi esir eder. Mutlaka, o dürtüsel isteğin ihtiyacı olan eylemin yapılmasını mecburi kılar.</b></p> 
				<p><b>Çünkü, ruhsal ve organik olarak ortaya çıkan bu dürtüsel yönelim, beraberinde beynimize, ileri safhada da bedenimize karşı konulamaz bir ruhsal enerji yükler. Bu enerjinin baskısını gidermek için oluşması istenen ilgili eylemin ardından, enerji boşalımı gerçekleşir. Ruh ve beden bu enerji boşalımı ile stresten-sıkıntıdan kurtulur, rahatlar ve haz alır. Bu eylem tekrarlandıkça hem yüklenen enerji, bağımlılık artar, hem de  iradenin karşı koyma gücü azalır ve insan bu dürtüsel davranışını sürekli tekrarlar, onsuz yaşayamaz hale gelir. Bu tür bağımlılığı olanlar tedavi edilmediğinde ise sonu felaket olur.</b></p> 
				<p><b>Ayrıca kişilik bozukluğunu oluşturan düşünce, fikir ve duyguların-hislerin kaynağı da burasıdır. Hırs, kin, düşmanlık, kibirlilik, bencillik, menfaatçilik, iftira, yalan, gıybet, inkar, dedikodu</b><i> (bu beşi aynı zamanda ego savunma mekanizmasıdır)</i><b> gibi soyut, aldatma, hırsızlık, dolandırıcılık, gasp ve sahtekarlık vb gibi somut eylemlerin fikir-düşünce ve duyguların ortaya çıktığı yer burasıdır. Bu soyut eğilimler ve akabindeki somut davranışlar süreklilik kazanıp bir yaşam tarzı ve hayat felsefesi haline gelebilir. Belirli kategorilerde toplanıp kendine özgü kişilik-karakter, yani mizaç oluşturur.</b></p> 
				<p><b>Jung, bu Bilinçdışı kişiliklere Gölge adını vermiştir.  Bozuk kişilik-karakter özelliklerinden oluşan gölgeler Bilinçaltına gizlenerek, insan ruhunda özerk bir ruhcuk oluşturur ve fırsatı bulduğunda Bilinç dışından Şuura ve Ben'e müdahale ederek, amacına uygun davranışların meydana gelmesine neden olmaktadırlar. Eğer gölge kişilik Bilinçdışından çıkıp Ben'e hakim olarak gerçek kişilik haline gelirse, bu defa da bozuk kişilik özellikleri aşikar hale gelir. Topluma zararlı olan   bu insanlar, kendi ürettikleri racon denilen kurallarıyla aleni pervasızca yaşarlar. Örneğin; Mafya elemanları</b></p>
				<p><b>Böylece aynı insanda Ben'in gerçekliğe uygun görünen kişiliğinin arka planında Bilinçdışında oluşan birden fazla kişilik yapısı ortaya çıkar. Bu farklı kişilikler mutlaka  çelişkili davranışlarıyla kendini dışa vurur ve bu tür ruh yapısına sahip olan insanın rahatsız olduğu anlaşılır. Toplumumuzda bu insanlara riyakar veya münafık da denilmektedir. Ya da bu tür davranışlar, böyle sıfatlandırılır.</b></p> 
				<p><b><u>Süperego (Vicdan) :</u></b></p>
				<p><b>Bir de, insan ruhunun yapısında, Bilinçdışında bulunan ve VİCDAN (süperego) denilen bir bölge daha vardır. Burası bütün iyi, güzel ve doğru olan his, duygu ve düşüncelerin merkezidir. Tüm faydalı, yapıcı ve hayırlı işler ve davranışlar kaynağını buradan alır. Dini değerlerin, kültürel özelliklerin, itaat edilen hukuk ve kanunların, kuralların benimsendiği, içselleştirildiği yerdir. Ben'in kişilik özelliklerini oluşturmada ve işlevlerini yönlendirmede de önemli rol oynar.</b></p>
				<p><b>Vicdan; Sevgi, saygı, hürmet, muhabbet, inayet ve merhamet vb, tüm ilahi-meleki duyguların pınarıdır. Buradan kaynağını alan his ve duygular, Ben'de denetleyici düzenleyici, ayıklayıcı ve gerçekliğe uygun bir görev yapar. Ben'in, alacağı kararlarda hata-yanlış yapmasını önler. Ruhun diğer organlarından Ben'e baskı yapan hayvani ve şeytani güdü-dürtü, his, duygu ve düşünceleri filtre eder, zararlıları ayıklar ya da önler. Ben'in gerçekçi karar almasına ve davranışta bulunmasına etki ederek, insan yaşamının huzurlu, sağlıklı ve mutlu olmasına katkı sağlar.</b></p>
				<p><b>Bu mekanizma yani vicdan güçlü ve yetkin olduğunda, insanların ruh sağlığı yerinde olur. Tersi durumda ise, ruhun diğer özelliklerinin </b><i>(güdü-dürtü-fantezi vb)</i><b>etkin olmasıyla ruh sağlığı ve davranışlarda bozulma başlar.</b></p>
				<p><b><u>Freud'un, Bilinç-Bilinçdışı ilişkilerine yönelik görüşleri : </u></b></p>
				<p><i>Sigmund Freud 1930'larda insan bilincinin oluşum süreçleri üzerinde çok ciddi toplumsal ve ruhbilimsel araştırmalara imza attı. İnsanı toplumsal gelişim teorisi ekseninde ele alan Freud bilinci id, ego ve süperego olarak üç ayrı ruhsal kategoriye ayırır. Buradan yola çıkarak insanın toplum içerisindeki sosyal durumu analiz edilmektedir. Birinci Dünya Savaşı'nın beraberinde getirdiği yıkım ve binlerce insanın ortadan kaldırılması sonucu, ciddi anlamda vicdan olgusunu sorgulamaya giden Freud, bu üç aşama ile insanın karar ve yargı sistemini çözmeye çalışmıştır. İnsanların bir anda nasıl bu üç aşamayı taşıdıkları ve nasıl duygularının kurbanı olabildiklerini yaşayarak gören Freud, buna yüz yıldır tartışılıp çürütülemeyen tezleri ile açıklık getirmeye çalışmıştır.</i></p>
				<p><i>"İd", içimizdeki doyumsuz hayvandır. Kendisini yalnızca ihtiyaçlara göre ayarlayan, eleştiri kabul etmeyen, güdüsel, durdurulamayan yanımızdır. Buna verilebilecek en iyi örnek cinsellik, saldırganlık, açlık, kin vb. Bu yönü ağır basan birey vicdan olgusundan yoksundur. Bilincin orta aşaması olarak da, Freud'un izah ettiği Benlik (Ego), doğa ya da çevre ile id arasinda bir denge unsurudur. Çevrede ya da doğada bulunan maddelerin uygunluğunu yine tarafsız bir zeminde kontrol eder ve bu nesnelerin uygun olup olmadığını belirler. Aynı zamanda eleştiri yapan bölüm olup, güdüleri durdurma ile ilgilenir. Örneğin alt bilinç olarak izah edilen id acıktığı zaman hemen bir şeyler bulup yemeyi amaçlar. Ancak benlik (ego) bunun daha uygun bir zamanda olması veya olmaması gerektiğini hatırlatıp onu dizginler. Üst benlik (süperego) kural ve değerler bütünlüğü içinde insana yön veren bölümdür. Bu bölüme vicdan da denilebilir. Bu bölüm daha çok emir ve yasaklara göre bir yol belirler. İyi ya da kötüyü birbirinden ayırmaya başladığımız süreçlerde gelişir ve olgunlaşır. Zamanla aile, anne ve baba, çevre, okul, din, geleneklerden öğrendiklerimiz içselleştirilir ve bizim değer ve kurallar bütünlüğümüzün oluşmasına yardım eder. Bu açıdan bu üç temel bilinç şekillenmesinin belli düzeylerde bizlerde yetersiz olması gerçekten iyi olmaz. İnsan, düşünen bir varlık ve zararı önceden hesaplayabilecek; sonradan öğrenebilecek bir yapıya sahiptir. Kimi bunun Tanrıdan geldiğini düşünür, kimi de Freud gibi Evrim Kuramı şeklinde izah eder. İkisinde de ortak olgu vicdandır.</i></p>
				<p><i>Freud'a göre id kişinin ilkel benliğidir. Hazın doyumu ilkesine göre çalışır. Hiçbir sosyal kuralı önemsemeyen idin tek istediği, isteğinin anında yerine getirilmesidir. İdi baskın olarak bebeklerde görebiliriz. İd için aynı zamanda kişiliğin çocuksu tarafı da denilebilir. Kişilik gelişimini dönemlere ayıran eğitim bilimciler id'in, bu dönemlerin en alt basamağında yer aldığını söyleseler de, kişisel gelişim basamaklarının herhangi birisinde sorun yaşayan bir bireyde id'lere çok sık rastlanabilir. Bir bireyde İd'i dengelemek için ego (Kişilik Savunma Mekanizması) devreye girer.(wikipediadan alınmıştır.)</i></p>
				<p><b><u>Kişisel Bilinçaltı (Hafıza) :</u></b></p>
				<p><b>İnsan hayatı boyunca yaşadığı olaylara ait bilgileri ve oluşan duyguları ruhun başka bir organı olan Kişisel bilinç altında depolar. Buraya hafıza da denir. İyi-kötü, güzel-çirkin, mutlu-mutsuz vb tüm anılar ve bunlara ait hayal, düşünce, his, ve duygular burada saklanır. İnsan zamanla bu bilgilerin bir kısmını unuttuğunu zanneder. Fakat Ben'in düşünme eylemi veya hafızadaki bilgileri hatırlatacak olay, haber, bilgi veya nesneler bize unuttuğumuzu zannettiğimiz o saklı olayları hatırlatır. Bu hafıza bilgileri, hatırlama eylemi ile Kişisel bilinçaltından Bilincimize-Şuurumuza nakledilir ve biz olayları zihnimizde tekrar yaşarız. Ben ile hafıza arasında böyle basit bir ilişki vardır.</b></p>
				<p><b>Hafızanın asıl amacı bilgi ve tecrübe birikimi sağlayarak, insanın yaşamını kolaylaştırıcı bir rol oynamasıdır. İnsan buradaki bilgiler ile gelecek yaşamında önüne çıkan engelleri, zorlukları daha kolay aşar. Çünkü, karşılaştığı problemler daha önce yaşadığı ve tecrübe edindiği olayların tekrarı veya benzerleridir. Dolayısı ile hafızasındaki bilgilerin tecrübesi ışığında ile önünü daha kolay görür ve yolunu açar.</b></p> 
				<p><b>Fakat yaşanılan olaylar, iyi veya kötü</b><i> (travma) </i><b>anılar bu esnada oluşan duygularla birlikte insan hafızasına kaydedilir. Özellikle; Ölüm, ayrılık, ihanet, şiddet, tecavüz ve iflas vb  ağır travmalar olup, meydana gelişi esnasında duygusal bir çöküntü </b><i>(depresyon) </i><b>de yaşanır. Bütün bunlar oluşan duygularla birlikte Kişisel bilinçaltına kaydolur. Travma veya anılara ait bilgiler ve duygular zamanla hafızanın derinliklerine doğru çöküp üzeri kapanabilir.</b></p> 
				<p><b>Fakat Ben (ego) davranış oluştururken hafıza ile çok yakın ilişki içindedir. Şuur hali esnasında hiç bir ilgisi yokken, rastlantı sonucu ortaya çıkan nesne, insan, olay vb gibi dış uyaranlar ile hafızadaki travmatik olaylar ve duygular anında hatırlanır ve bu bilgi ve duygular Bilinç altından şuurumuza-zihnimize ulaşır. Böyle durumlarda şuur halimiz ve duygu durumumuz aniden değişir. Bu durum sık yaşandığında insanda duygu durum bozukluğu yaşanır.</b></p> 
				<p><b>İnsan, çok mutlu iken karıştırdığı albümde eskilere ait gördüğü bir fotoğraf  yaşadığı bir ölüm ve ayrılığı hatırlatır, gözlerinden yaşlar akmasına, üzülmesine neden olur. Morali bozukken gelen telefonda aldığı iyi bir haber ile duygu durumu düzelir, mutlu olur.</b></p> 
				<p><b>Kısaca, insanın duygusal bir varlık olması ve duyguların müsbet-menfi yöndeki değişimi için pek çok uyaranın olması, insanın duygu durumunun durağan </b><i>(statik)</i><b> olmasını engeller, değişken </b><i>(dinamik) </i><b>olmasına neden olur. </b></p>
				<p><b>İşte bu duygusal değişim insan düşünce ve kararlarını ve buna bağlı olarak davranışlarını da büyük bir oranda belirler ve kontrolü kaybederse, kendini duyguların yönettiği bir insan tipi ortaya çıkar. Özellikle korku, heyecan, öfke ve panik hallerinde insan ruhu içgüdü-dürtü veya duygu eğilimli davranır. Bu esnada şuur zayıflar, Ben'in işlevleri askıya alınır. Güdü kaynaklı dürtülerin veya duygusal tepkilerin yönlendirdiği Bilinçsiz davranışlar ortaya çıkar. İnsanlar savaşır veya kavga ederken  ruh hali genelde bu şekildedir. </b></p>
				<p><b>Ruhsal işleyiş mekanizmasını eskiler kendi bilgileri ve lisanlarıyla bugünkü modern psikolojinin bulgularına paralel şekilde izah etmişlerdir.</b></p>
				<p><b><u>Derler ki; insan ruhunda üç kuvvet bulunur.</u></b></p>
				<p><b>1-Kuvve-i Şeheviyye-i Behimiyye: Bu mekanizmanın işleyişindeki temel amaç, menfaatleri celb ve cezb etmektir. Yani Türkçesi insana faydalı olacak somut -soyut ihtiyaçları elde etmektir.</b></p>
				<p><b>2- Sebuiyye-i Gadabiyye: Zararlı şeyleri def etmek içindir. İnsana zarar veren, kötülük yapan her durumdan kaçınmak, korunmak ve önlem almak işlevidir.</b></p>
				<p><b>3- Kuvve-i Akliyye-i Melekiyye: Nefy ve zararı, iyi-kötüyü birbirinden temyiz eder. Bu mekanizma ise düşünme, karar alma ve irade ederek iyi-kötüyü seçme işlemini yapar.</b></p>
				<p><b>Böylece, tüm bu melekeler insanın varlığını sürdürmede kullandığı ruhsal organlar ve işlevleri olup, adeta bilgisayarın donanımını çalıştıran işletim sistemi ve programlarına benzer.</b></p>
				<p><b><u><i>Şuur (Bilinç) :</i></u></b></p>
				<p><b>Duyu organları ile iç ve dış dünyadan alınan verilerin, beynin organik işlevleri ile değerlendirilip sonuca ulaştırıldığı ve buna yönelik eylemlerin, fiillerin ve davranışların oluşturulduğu ruhsal yapıya Şuur-Bilinç denir. Şuur aynı zamanda somut ve soyut alemi hisseden, algılayan ve değerlendirerek tepki veren bir farkındalık halidir. Sağlıklı ruh hali ve işlevsel faaliyetlerin dış aleme yansıma durumudur. Ruhsal mekanizmanın işleyişinde tüm verilerin toplandığı ve onları davranış oluşturmada kullanan Ben'in, adeta ilmini, yetkisini, gücünü ve araçlarını kullandığı, yani atelyesi durumunda karar ve icra kurumu olan ruhsal organdır.</b></p> 
				<p><b>Ruh, Bilinç ve Bilinçdışı</b><i> (bilinçaltıda denilir) </i><b>denilen iki bölümden oluşur. Bilinç, ruhun dışa yansıyan etkinlikleriyle fark edilen, adeta Aysberg'in su üstündeki görünen kısmına benzer. Bilinçaltı ise Aysberg'in su altında bulunan ve su yüzeyindeki görünen kısmından daha büyük ve derin olan kısmı gibidir.</b></p> 
				<p><i>(Bilinç, genel olarak, insanda farkındalığın, duygunun, algının ve bilginin merkezi olarak kabul edilen yetidir. Zihnin kendi içeriklerinin farkında olduğu, içebakış yoluyla bilinen, duyumları, algıları ve anıları ihtiva eden bölümüdür.</i></p>
				<p><i>1-Kişinin kendisine, yaşantılarına, çevresine, öteki kişilere, bir bütün olarak içinde yaşadığı dünyaya ilişkin farkındalığı, yaşanan deneyimlerden kendiliğinden doğan kendinin farkında olma görüngüsü;</i></p>
				<p><i>2-Öznenin duygularına, algılarına, bilgilerine ve kavrayışlarına bağlı olarak kendini anlama, tanıma ya da bilme yetisi;</i></p>
				<p><i>3-Bilme edimi ile bilinen içerik arasındaki ilişkiyi her ikisini de içerecek biçimde bir üst düzeyde kurabilme becerisi;</i></p>
				<p><i>4-Acı çekme, isteme, bekleme, düş kırıklığına uğrama, korkma gibi belli bir nesnesi bulunan bütün “geçişli” yaşama edimlerini olanaklı kılan ana ilke;</i></p>
				<p><i>5-Düşünen öznenin kendisine dönerek, kendisini kendi düşünceleri ile kavraması, kendisine bir başkası olarak dışarıdan bakabilmesi durumu;</i></p>
				<p><i>6-“İçebakış” yoluyla zihnin kendi deneyimlerinin gerçekliğini kavrama edimi;</i></p>
				<p><i>7-Zihinsel yaşamın geçmiş duyumları, algıları, bilgileri bellekte tutma yeteneği;</i></p>
				<p><i>8-Kişinin kendi içinde yaşadıklarına ya da dışarıda olup bitenlere yönelik incelmiş sezgisi, bütün yaşadıklarına ilişkin genel görüşü;</i></p>
				<p><i>9-Üzüntü, sevinç, hüzün gibi tek tek yaşantı durumlarına ilişkin kendilik izlenimleri, şeylerin kişiye nasıl göründüğüne yönelik görüngübilimsel yaşantılar bütünü.Wikipediadan alınmıştır)</i></p>
				<p><b>Bilinç; Ruhun Ben (Ego) vasıtasıyla, algılama, öğrenme, değerlendirme, kavrama, ezberleme, kaydetme, sebep-sonuç ilişkisi kurma, mukayese etme, ayırt etme, seçme, karar alma, vb görev yaptığı ortamıdır. İnsan ruhunun hem organik hem de ruhsal olarak kendini fark etme, şuurlu olma halidir. Ruhsal işlevlerini beyin yönetiminde bedensel organların işlevleri ile koordineli ve uyumlu kullanma organıdır. Bu nedenle sağlıklı bir beyin, Bilinç'in de sağlıklı olması için en önemli bir gerekliliktir.</b></p> 
				<p><b>Beyinde organik rahatsızlık oluştuğunda veya   tamamen herhangi soyut bir sebepten dolayı Bilinç-şuur kaybedildiğinde yukarıda adı geçen ruhsal ve buna paralel bazı bedensel organların faaliyetleri duraksar. Sadece yaşamı devam ettiren zorunlu organik faaliyetler sürdürülür. Örneğin; baygınlık hali, şoka girme ve aşırı korkunun oluşturduğu panik durumu gibi.</b></p>
				<p><b><u>Ego (Ben) :</u></b></p>
				<p><b>Bilincin merkezi olan Ben (Ego) bilen ve isteyendir. Ego gerçeklik ilkesine egemen kişiliğin yürütme organıdır. Bilinç altından bağımsız faaliyetleri gerçekleştirme yollarını araştırır. Ego'nun geliştirdiği kişilik özellikleri, Kişisel bilinçaltındaki tecrübeleri, kullandığı duygu ve hisleri, Bilinçdışı bastırma ve savunma mekanizmaları, Bilinç altından gelen dürtülerin aşırı isteklerine (saldırgan-şehevi) ve dış dünyadan kaynaklanan ve bireyi tehlikeye sokan soyut-somut saldırılara karşı savunma gücünü oluşturur.</b></p> 
				<p><b>Ben, Bilinç faaliyetlerini yürüten-yöneten, ya akıl-mantık kullanarak kişilik özellikleri ve vicdani değerler eğiliminde gerçekliğe uygun veya Bilinçaltının savunma mekanizmalarını kullanarak sonuca ulaşan yönetim merkezidir. Ruhun hem Bilinçaltı kaynaklı dürtü ve fantezilerinin gerçekliğe uygun olmayan arzu ve istekleriyle başa çıkabilmek, hem de dış dünyadan kaynaklanan sıkıntıları aşabilmek ve bireyi korumak amacıyla kullandığı adeta Bilinçaltı silahlarına Ego Savunma Mekanizmaları denilir.</b></p> 
				<p><b>Bunların kaynağı İd ve Kolektif bilinçaltıdır. Bir kısmı sonradan da öğrenilmiş ve tecrübe olarak hafızaya kaydedilmiştir. Bunlar, çok sık kullanıldığında kişilik özelliği haline de gelebilmekte ve gölge kişiliklerin özellikleri olarak Bilinç altında saklanmaktadır. Yeri ve zamanı geldiğinde kullanılmaktadır.</b></p> 
				<p><b>Aslında ruhsal rahatsızlıkların temelinde bu savunma mekanizmalarının çok fazla kullanılması ile ortaya çıkan yanlış davranışlar ve bunların somut ve soyut sonuçları vardır. Örneğin; Bu savunma mekanizmalarının kişilik özelliği haline gelmesi gibi. Böyle bir karaktere sahip olan bir insan asla dürüst ve adil olamaz. Hak ve hukuka riayet etmez, nefsi ve şehevi dürtüleri kendisine hakim olur.</b></p> 
				<p><b>Ama malesef bunlar ruhsal yapımızın bir hakikatidir. Genellikle şeytani ruhsal organın özellikleri olup insanı hata yapmaya, hatasını inkar etmeye, yalan söylemeye, yoksaymaya zorlar ve sonuçta zor durumda kalmasına sebep olur.</b></p> 
				<p><b><i><u>Ego Savunma Mekanizmaları Şunlardır:</u></i></b></p>
				<p><b>Bastırma</b><i> (baskı),</i><b> İnkar-yoksayma</b><i> (yadsıma), </i><b>Neden Bulma</b><i> (dışlaştırma),</i><b> Yansıtma, Ödünleme, Yüceltme, Özdeşleştirme, İçselleştirme, Yön değiştirme, Duygusallık-Boyun Eğme, Duygusallık-Soyutlama, Yapma-Bozma, Karşıt Tepki Oluşturma, Dönüşme ve Sempatizasyon </b><i>(Bunların açılımlarını psikoloji kitaplarında bulabilirsiniz)</i>
					<p><b>Bu savunma mekanizmalarının bir kısmı  Bilinç altından gelen olumsuz dürtü ve fantezilere, bir kısmı yaşanılan travmaların Bilinçte oluşturduğu baskıya, bir kısmı da dış dünyadan gelen problemlere karşı ruhumuzun tepki, karşı koyma ve savunma gücüdür.</b></p> 
					<p><b>Fakat, aslında bu mekanizmaların insanı ruhsal sıkıntılara karşı korumaya yönelik bir yönü varsa da, vicdani değerlerin denetiminden geçirilmeden kullanılmasıyla, problemlerin veya sıkıntıların sadece üzeri kapanır, ama hakikatte çözüm olamadığından, neticede ruhsal hastalıkların ve dış dünyadan kaynaklanan sıkıntıların artmasına sebep olabilirler. </b></p>
					<p><b><u><i>Ben, Bilinç ve Bilinçaltı ilişkisi :</i></u></b></p>
					<p><b>Ben işlevleri gerçekleşirken, dış dünyadan alınan veriler ile birlikte, Bilinçaltı organlarından gelen güdü, dürtü, his, duygu, kompleks, travmatik veya olumlu hafıza bilgileri ve vicdani değerleri vb değerlendirmeye girer. Bunların girdisiyle Ben çalışmalarını sürdürür. Sonuçta, eylem-davranış oluşturacak tüm veriler ve işlevler önce sentezlenip, sonrada gerçekliğe uygun olan kararı ve davranışı elde etme süreci ile çalışma sonlandırılır.</b></p> 
					<p><b>Ben bu çalışmalar esnasında beğenilmeyen veya toplumun kabul etmediği girdileri Bilinçten uzaklaştırarak Bilinç altına geri gönderir, bastırır. Bastırılan veya Bilinç altına geri gönderilen bu hayal, his, duygu, düşünce, nesne, olaylar Kişisel bilinç altında (hafıza)  toplanır.</b></p> 
					<p><b>Kişisel bilinçaltı her insanın kendine özgüdür. Yaşadığı her olay orada kayıtlıdır. Bunun yanında hafızada bastırılmış çocuksu dürtüler, duygular, arzular, yüksek algılardan ve sayısız unutulmuş deneylerden ibaret veriler de yer alır ve kişiye özel bir ruhsal organdır.</b></p>
					<p><b>Kişisel bilinç altına ait bilgiler, anılar tümüyle istencin denetimi altında olmasa bile baskının zayıfladığı zamanlarda (uykuda-rüyalarda) hatırlanabilir. Bazen içinde bulunulan duruma uygunlukları, benzerlikleri bazen de rastlantısal bir ilişki ya da şok durumu onları ortaya çıkarır, Bilince getirir. Bazen rüyalarda, fantezilerde </b><i>(heva-heves-tutku içerikli hayaller) </i><b>gizlenmiş olarak görülür. Bazen de, özellikle Nevrozlarda olduğu gibi kazılarak </b><i>(psikoterapi)</i><b> ile çıkarılır.</b>
						<p><b>İnsan dış dünyada karşılaştığı bir olay veya nesne ile ilgili olarak duyu işlevleri ile Bilincine aldığı verileri, Ben'in işlevleri olan akıl-mantık melekeleri ile değerlendirir. Sonuçta çeşitli alternatifler içerisinden birini seçim kararı vererek iradesiyle tercihini belirler. Seçimin bireye faydalı olduğuna yönelik duygusal eğilim üreterek de sonucu güçlendirir. Bu ruhsal soyut süreç, beyin işlevleri  ile sonunda bedensel eyleme-davranışa dönüşür.</b></p>
						<p><b>Ben, bütün bu süreç boyunca, işlemin ilk aşamasında Kişisel bilinç altında bulunan veriler (tecrübelerinden) ve bunlara yönelik hisler-duygulardan faydalanır. Ayrıca bu sürece İd'de bulunan güdü-dürtüler, Kolektif bilinçaltında yer alan arkeik izler, kompleksler, gölgeler vb ve vicdan da denilen Süperego verileri de katılır. Bu katılımın önceliği, oranı, etkisi hem olaydan olaya, hemde Ego'un kişilik özelliklerine ve işlevlerini kullanma önceliğine, yeteneğine göre değişebilir.</b></p> 
						<p><b>Bu katılımcılara ait verilerin Bilince ulaştırılması, Ben'in isteğiyle de olabildiği gibi, isteği dışında, zoraki de olabilir. Bu durum olaydan olaya değişir. Farklı içerikli ve amaçlı olabilen bu katılım verileri ile birlikte şuura enerji yüklenmesi gerçekleşir. Bu enerji yüklenmesi nedeniyle her katılımcı kendi amacı doğrultusunda Ben'e baskı yapar. Hangi katılımcının enerji yükü daha fazla ve duygusal olarakta etkin ise Ben'in o yönde karar alması amaçlanır. Fakat Ben'in gerçekliğe uygun olarak çalışan işlevleri ve kişilik özellikleri katılımcılarla müzakere veya münakaşa yaparak uzlaşır. Veya Ben, onları reddederek bastırır ve kendi kişilik özellikleri doğrultusunda bir karara varır. Bu yönde bir sonuç ortaya çıkar.</b></p> 
						<p><b>Katılımcıların  baskısına karşı koyma konusunda Ben'in kişilik özelliklerinin dış dünyanın gerçeklerine uygun prensiplerden ve sağlam ve net olması çok önemlidir. Çünkü, genelde Bilinçaltı istekleri haz alma amaçlı olduğundan dış dünyanın gerçeklerine pek uygun değildir. O dürtülere kayıtsız şartsız boyun eğen bir Ben, nefse ve şeytana esir düşerek hatalı ve yanlış davranışlarda bulunabilir. Bu işleyiş şeklini veya yanlış düşünce, fikir ve yöntemleri kişilik özelliği haline getirirse, çok fazla hata yapar.</b></p>
						<p><b>Bu süreç içerisinde Ben farklı sebeplerden dolayı karara varamayabilir. Bunun nedeni ya dürtüsel istekler ile vicdani değerlerin çatışması veya Ben'in işlevlerini gerçekleştirmede kullandığı kişilik özelliklerinin yetersiz oluşudur. Bu durum Ben'in kararsız veya iç çatışma içerisinde kalmasına neden olabilir. Bu aşamada çatışmadan kurtulabilmesi için, dış dünyadan bir yardım olarak (Psikiyatri- psikoterapi-metafizik) iç çatışmayı aşması sağlanır. </b></p>
						<p><b>Böyle olmaz ise, güçsüz kişilik özelliğine sahip olan Ben, özellikle haz-nefret dürtüsünün oluşturduğu duygular ile gerçeklik arasında açmaza düşer. Ya, tercihini yanlış bir eylem ile gösterir veya  çözümsüz kaldığında sıkıntılar içerisinde kıvranır. Genelde düşünmeden çocuksu bir davranış (id'sel) ile tepki verir ve gerçeklik ile çatışma yaşar.</b></p>
						<p><b>Eğer iç çatışmayı çözemez ise, şuurda biriken rahatsız edici güdüsel veya kişisel Bilinç altından gelen travmatik veri ve bunlara ait duyguların şuura-beyine yüklediği olumsuz enerjinin baskısıyla ruh sağlığı bozulur. Nevroz denilen rahatsızlık başlar.</b></p> 
						<p><b>Bütün açıklamalar hem davranışlarımızın oluşma mekanizması hem de bu mekanizmanın dengesinin bozulmasıyla ruh sağlımızın da nasıl bozulduğunun özet bir anlatımıdır. Bu konuda daha fazla bilgi edinmek isteyenler psikoloji eserlerini okumalıdırlar.</b></p>
						<p><b>Ayrıca davranış oluşumundan sonra nesneye yönelik oluşan algı ve karşı eylem, elde edilen neticeye göre olumlu veya olumsuz bir aktarım olarak tecrübe-deneyim şeklinde Kişisel bilinçaltına-hafızaya depolanır.</b></p> 
						<p><b>Olağanüstü durumlarda ise öznenin ruhsal refkleksi şeklinde İd'den</b><i> (Kolektif bilinçaltı)</i><b> Bilince sızan güdü-dürtüler doğrudan Bilinci işgal eder. Bu ani güçlü baskı Bilincin işlevlerini devre dışı bırakır. Ego bu baskıya ve eğilime yönelik duygusal enerjinin etkisiyle ortaya çıkan isteği,  şuursuzca eyleme dönüştürür. Düşünmeden</b><i> (Bilinç-Ben işlevlerini kullanmadan tepkisel davranmak)</i><b> davranmak deyimi buradan çıkmıştır.</b>
							<p><b>Bu süreç, Kişisel bilinçaltında kayıtlı özellikle travma türü olumsuz deneyimlerin katılmasıyla daha da güçlenir ve ruhsal tepki hızlı ve şiddetli bir duygusal davranış şeklinde oluşur. Genelde insanların işledikleri hatalar ve suçların arka planında bu işleyiş vardır.</b></p> 
							<p><b>Ayrıca nesneden gelen bilginin Bilinç'de değerlendirilmesi esnasında Ben'in karar verme aşamasında kullandığı Bilinçaltı deneyimleri ve verilerin açık ve net olmayışı,  hem olumlu hem de olumsuz algı ve duyguların aynı anda devreye girmesi, Bilinç'de karışıklığa ve süreç uzadıkça da, rahatsızlığa yol açar. Ben'in elini kolunu bağlar. Ortaya kaos çıkar ve ruh nesneye veya olaya karşı net bir tavır takınamaz, zaafiyete düşer. Bu karmaşa neticesinde Nevroz denilen ruhsal rahatsızlık belirir.</b></p>
							<p><b>Bilinç, Ego'nun çalışma alanıdır. Bilinç, işlevsel özellikleriyle adeta gerekli olan tüm araç-gereçler ile donatılmış bir atölye gibidir. Ego (Ben) ise; özelliklerinin, yeteneklerinin kapsamı, ehliyeti ve kudreti oranında ya bir çırak, kalfa, usta veya bir mühendis kimliğindedir. Ben bu özellikleriyle Bilinç'in yani atölyenin imkanlarını kullanarak üretim yapar. Atölyedeki donanımın arızalı </b><i>(organik beyin rahatsızlığı) ,</i><b> demode veya modern bilimsel makinelerden</b><i> (eğitimli ve inançlı güçlü kişilik özelliği) </i><b>olup olmadığı da ayrı bir konudur. Bu yöndeki farklılık Ego'nun yeteneklerini ve işlevlerini kontrol eder, yönlendirir veya kısıtlayabilir.</b>
								<p><b> İşte yukarıdaki örnekle izah edildiği üzere, ruhsal özellikler insandan insana farklı işleyişe sahiptir. Buna bağlı olarak ortaya çıkan davranışlardaki farklılık, yetersizlik veya çelişki  bu sebepten meydana gelir.</b></p> 
								<p><b>İmkan ve yeteneğine göre Ego, Bilinç denilen atölyede davranış adı verilen araç-gereç üretir ve dış dünyanın kullanımına sunar. Üretilen araç-gerecin özelliklerine göre dış dünyadan rağbet görülür. Hasarlı araç-gereçler (yanlış-hatalı davranışlar) alıcı bulmaz, rededilir. Kullanım alanı olan, nitelikli sağlam araç-gereçler</b><i> (sağlıklı, faydalı davranışlar) </i><b>rağbet görür. Dış dünya ile ilişkiler, yani ticaret bu mantıkla sürdürülür.</b>
									<p><b><u><i>Düşünmek : </i></u></b></p>
									<p><b>Ego, Bilinçte faaliyetlerini yerine getirirken düşünce denilen işlevi kullanır. Ruhsal tüm verileri düşünce ile Bilinç'e taşır. Fakat İd'sel güdü ve dürtülerin organik tabiatlı olması veya çok güçlü bir ruhsal duygusal enerji ile emri vaki bir yöntemle Bilinç'e sızmalarında düşünce devre dışı kalabilir. Bazen de, yine güdü ve dürtüler eşliğinde,  arka planda bunlara katılan Kolektif bilinçaltı kaynaklı istemsiz hayal, düşünce ve fanteziler de, Ben'in isteği dışında Bilinç'e sızabilir. </b></p>
									<p><b>Yine hafızadaki kayıtlı bilgiler de düşünce işlevi ile hatırlanarak Bilinç'e getirilir. Sonuç olarak eylem-davranış öncesi Ben'in tüm işlev mekanizmasının verileri, güdüsel ve dürtüsel katılım ve hafızada kayıtlı travmaların istemsiz hatırlanması dışında, düşünce sistemi ile toplanır, değerlendirilir, ayıklanır, seçilir ve kararlaştırılır. Sonra beden organları ile davranışa dönüştürülür.</b></p>
									<p><b>Bilinç'te düşünme esnasında yapılan değerlendirmelerde, Ben'in kişilik özelliklerini oluşturan soyut kriterler, düşünme işleminin hem muhtevasını hem de, istikametini ortaya çıkarır. Ben karar verme aşamasında düşünce mantığını  karakter özelliklerinin içeriğine uygun bir mantıkla çalıştırır. Dolayısıyla karakter veya mizaç da diyebileceğimiz kişilik özelliklerinin yapılanma şeklini ve ana muhtevasının özelliklerini oluşturan üç ruhsal ögenin katılım oranı, bu noktada çok fazla önemlidir. </b></p>
									<p><b>Yani bir insanın karakterini oluşturan soyut değerler, fikirler ve bu doğrultuda oluşan davranışları, hangi ruhsal öz veya özler daha fazla etkilemektedir. Kişilik özelliklerinin yapısı sade midir? Yoksa karmaşık mıdır?</b></p> 
									<p><b>İşte bu yapılanma Ben'in çalışma mantığını çok yakından ilgilendirir. Ama bu sorunun cevabı çok kolaydır. İnsan ruhu alternatifli bir kişilik yapılanmasına sahiptir. Bu yapılanma nedeniyle aynı olayda bile yer, zaman ve duruma göre, farklı davranır veya çelişkili davranışlar sergiler. Bu özellik nedeniyle hata yapar suç işler. Değerleri ve davranışları değişkendir. Bu ruh yapısının sağlıksız olduğuna inanmaz ve davranışlarını çeşitli ego savunma mekanizmaları savunur ve bu mantık ile  bahaneler bularak, haklılığına ikna olur. </b></p>  
									<p><b>Malına, canına göz dikilmemesini, eşinin namuslu olmasını ister, ama İd'sel dürtüleri ve fantezilerin baskısı ile  başkalarına yönelik davranışlarında bu kadar net olamaz ve rezaletleri işler. Karakterinde hem dürüstlük hem de aldatmayı edinmiş ve duruma göre bunları çıkarına uygun olarak kullanan bir Ben'den, aynı durumda her zaman net bir davranış beklenemez. Bilinç'deki veriler bu alternatifli kişilik özelliği ve değişken mantıkla değerlendirilir ve davranış oluşur.</b></p>
									<p><b>Ben'in kişilik özelliklerini oluşturan kriterlerin anlamsal özelliğinin büyük bölümü alınan eğitim ve inanç esasları ile ilgilidir. Eğer eğitim ve inanç değerleri yanlış, yetersiz veya eksik ise Ben'in  kişilik özellikleri de bu yönde oluşur.  Böyle bir Ben, genelde sağlam ve net bir karaktere sahip olamadığından güdü-dürtülerin baskısıyla haz alma yada kaçınma temelli nefsi-şehevi kararlar ve davranışlar gösterir. Alınan yanlış eğitim ve inanç değerleri ile doğru zannedilen, fakat dış dünya gerçekleri ile çatışmaya yol açan bir kişilik özelliği elde edilir.</b></p> 
									<p><b>Ayrıca dış etkenlerden Ben'e yönelik zıt özellikli eğitim ve inanç değerlerinin aktarılması veya bunların hem birbirleri hem de, ruhun içsel dinamikleriyle çelişkiye düşmesi doğrultusunda kişilik özellikleri de açık ve net oluşmaz. Çelişkili, alternatifli ve değişken bir kişilik yapılanmasına paralel ruhsal yapı ve davranış oluşur. Böyle insanlar, asla güven vermezler ve fırsatını bulduğunda gerçekliğe aykırı davranırlar, nefsi-şehevi, bencildirler. </b></p>
									<p><b>Tersi durumda, yani toplumsal normlara, değerlere uygun iyi bir eğitim ve güçlü bir vicdana sahip olan Ben'in karakterindeki özellikler gerçekliğe uygun ve doğru olur. Bu özellikteki ruhsal yapıya sahip olan insanlar faydalı davranışlar sergiler. Böyle bir Ben'e sahip olan insan, güdü-dürtülerini kişilik özellikleri ile terbiye eder ve onları kontrol altında tutar. </b></p>
									<p><b>Yaşadığı travmaları veya sorunları ego savunma mekanizmaları ile baskılamaz yada yadsımaz, hayatın bir gerçeği olarak kabul eder. Hatalarını, eksiklerini kabullenir, şahsa yönelikse afv-bağışlanma diler ve  doğru düşünce, karar ve davranışlar edinerek, hatalarını düzeltmek için gayret ederler. Hata yapmamaya özen gösterirler. Suç işlerlerse cezalarını kabullenir ve vicdanlarını rahatlatmak için bedelini ödemeyi  göze alırlar. Mahkemelerde inkar, yalancı şahit veya delilleri karartma yöntemleriyle kurtulmaya çalışmazlar. Tövbe ve istiğfar ile ruhlarını temizlemeye gayret ederler.</b></p>
									<p><b>Sonuç olarak; Yapılan psikolojik araştırmalar neticesinde bilimsel olarak tanımlanmaya çalışılan insan ruhunda iki temel organ vardır. Bilinç ve Bilinçaltı (Bilinçdışı) . Yukarıda özelliği ve işlevleri anlatılan Ego ve Bilinç farkındalık, karar ve yönetim merkezidir. Ruhu ve bedeni bu organlar yönetir. Ama insan ruhunda Freud'un ifadesiyle İd, Jung'un ifadesiyle Kolektif Bilinçaltı  ve ayrıca yaşanılan anıların kaydedildiği Kişisel bilinçaltından oluşan Bilinçdışı da bulunur.</b></p> 
									<p><b>İd kaynaklı güdü-dürtüler ve Kolektif Bilinçaltındaki nefsi-şehevi istekler, düşünce ve duyguların bulunduğu hayvani-şeytani ruhsal alanlar ile birlikte Süperego veya vicdan da denilen güzel ve doğru duygu, düşünce ve fikirlerin bulunduğu meleki-rahmani bir organ daha vardır.</b></p> 
									<p><b>İnsanlar varlıklarının en önemli parçası olan ruhlarındaki bu karmaşık yapılanma ve işleyişin bilgisine sahip olmadıklarından, çoğu kez şuursuzca davranarak faydasız, zararlı davranışlar ile ömürlerini geçirirler. Bunun sonucunda hem ruhsal olarak hasta olurlar, hem de bu hallerinin tezahürü ile içinde yaşadıkları çevre olan aile ve toplumu rahatsız edici davranışlar sergilerler. Hayatı çekilmez hale getirirler, haksız menfaatleri sebebiyle çıkardıkları savaşlarda insan onuruna yakışmayan eylemlerde bulunur ve katliamlar yaparlar.</b></p> 
									<p><b><u><i>Ruhsal rahatsızlıklar nasıl oluşur?</i></u></b></p>
									<p><b>İşte birbirlerinden farklı özelliklere sahip bu ruhsal özler arasındaki karşılıklı ilişki ve etkileşim, özellikle de ruhun yönetimini ele geçirme mücadelesiyle Bilinci ve Ego'yu etkileme-yönlendirmesi ve buna bağlı olarak işleyişdeki aksamalar ile ortaya çıkan ruhsal rahatsızlıkların oluşumunun farklı bir izahı var mıdır? diye sorulduğunda;</b></p> 
									<p><b>Bu sorunun cevabını verebilmek için ruhun yapısal maddesini, işlevsel  yöntemlerini, yani dinamiğini ve ruhsal faaliyetleri gerçekleştiren mekanizmanın çalışma şeklini bilimsel bulguların dışında metafizik yönden de bilmek  gerekir. </b></p>
									<p><b><i>"Bu denklemi,  hem psikoloji biliminin bulgularından hem de metafizik sahih kaynak olan Kur'an-ı Kerim'deki bilgilerden faydalanarak ve bilimsel bir metod olan kıyaslama yöntemini de kullanarak, ortaya çıkacak olan bulguları analiz edip aşağıdaki bilgilere ulaşarak açıklayabilir miyiz?"</i></b></p>
									<p><b>Metafizik canlılar olan melekler nurani varlıklardır. Cinler (şeytan) Kur'an-ı Kerim'in ifadesine göre ateşten yaratılmış canlılardır. Bu her iki canlı da, metafizik soyut varlıklardır. Hayvanlar ise insanlar gibi hem bedeni olan, hem de ruhu olan canlılardır. Hayvanların ruhları da metafizik varlık olup, sadece içgüdü ve dürtüsel bir yapılanmaya sahiptirler. Bütün bu canlıların ruhları enerji yapılıdır.</b></p> 
									<p><b>Bu özlerden oluşturulan, gözle görülmeyen ve elle tutulamayan insan ruhunun da, metafizik varlık olması nedeniyle enerji yapılı olması gerekir. İnsan ruhu bu üç varlığın ruhsal enerjilerinden teşekkül ettirilmiş heterojen yapılı metafizik bir varlıktır. Melek ve şeytanın bedensel bir  vücutları olmamakla birlikte hem insan hem de hayvanların organik bedenleri vardır ve metafizik enerjiden oluşan ruhları bu bedenlere enerji beden olarak giydirilmiştir. Yani ruhumuz bedenimizin içerisinde bütünleşik durumdadır.</b></p>
									<p><b><u>Ruh enerjiden oluşan bir varlıktır: </u></b></p>
									<p><b>Ama tam anlamıyla nasıl bir enerjidir? bilmiyoruz. Fakat bilinen bir şey var ki, ruhun insan bedeniyle münasebette bulunduğu beyindeki nöronların birbirleriyle iletişimi ve buradaki işlevler enerji </b><i>(elektriksel uyarılar) </i><b>ile sağlanmaktadır. Zaten buradan yola çıkarak şizofren gibi bazı ağır ruh hastalıkların tedavisinde psikiyatri, elektroşok yöntemi ile beyindeki nöronlar arasındaki enerji akışını düzenleyerek, nöronları harekete geçiren bir tedavi şekli geliştirmiştir.</b></p>
									<p><b>Buna göre beyin işlevlerinin gerçekleşmesinde enerjinin kullanılması, beyinle iletişim kuran, kontrol eden ve yöneten ruhun da, kendi işlevlerini enerji kullanarak gerçekleştirdiği, sonucuna varabiliriz. Çünkü ruhla bedenin uyumlu çalışması için aralarında aynı dili, programı ve enerjiyi kullanmalarını gerektirir. Yapılan bilimsel araştırmalara ile ruhun kendi organları arasındaki iletişimde de aynı mekanizma ve program kullanılmaktadır.</b></p> 
									<p><b>Bu doğrultuda Bilinç ve Bilinçdışı arasındaki tüm ilişki;  <i>İşlevlerin oluşum mekanizmasında ruhsal organlar arasındaki iletişim, etkinlik, yürütme tamamen enerji yüklenmesi ve boşaltılması yöntemi ile olmaktadır (şarj-deşarj). Şeklinde ifade edilmiştir.</i></b></p>
									<p><b><u>Bu durum hem Jung hem de, Freud tarafından tesbit edilmiş ve Jung eserinde şöyle demiştir:</u></b></p>
									<p><i>"Libido; Ruhsal enerji demektir. Latince anlamı istek, dürtüdür. Hiçbir biçimde açıkca cinsel anlamı yoktur. Libido iki karşıt kutup arasında akmaktadır. Karşıtlar arasındaki gerilim arttıkça enerjide artar. Bu karşıtlık olmadan arada enerji de olmaz. Libido kutuplardan birine ulaştığında onun karşıtına geçer. Bunun basit örneğini, aşırı bir davranışın giderek çok farklı diğer davranışa dönüşmesinde  buluyoruz. Tıpkı şiddetli öfkeyi sakinliğin izlemesi, nefretin sonunda sevgiye dönüşmesi gibi. Jung'a göre karşıtların düzenleyici işlevi insanın doğasında vardır. Ve bu ruhsal işlevin kavranabilmesi için gereklidir.</i></p>
									<p><i>Libido doğal olarak ileri ve geriye hareket halindedir. Jung bilincin isteklerini yerine getiren ileri doğru hareketi ilerleme, bilinçdışının isteklerini karşılayan geriye doğru hareketi ise gerileme olarak adlandırmıştır. İlerleme kişinin çevresine doğru olan etkin uyumu, gerileme ise kişinin kendi iç gereksinimlerine karşı uyumu ile ilgilidir.</i></p>
									<p><i>Eğer ortada Libidoyu belirli bir doğrultuya yöneltme çabası varsa, ya da bastırma eğilimini bir engel oluşturuyorsa, kısacası şu ya da bu nedenle (bu belki çevre koşullarının çok zorlaşmasıda olabilir) bilincin düzenlenmesi bozulmuşsa, yukarıda sözü edilen doğal ileriye doğru olan haraket olanaksızlaşır. O zaman Libido, gerisin geri bilinç dışına doğru akar ki, bu da sonuçta bilinç dışının enerji ile aşırı yüklenerek, kendisine bir çıkış yolu arar duruma gelmesine yol açar. Böyle durumlarda bilinç dışı belki de bir fantezi ya da bir çeşit nörotik belirti biçiminde bilince sızacaktır. Çocuksu yada vahşi davranışlar biçiminde de görülebilir. Bilinç dışının bilince tümüyle egemen olabildiği durumlarda ortaya şiddetli bir patlama ya da Psikoz çıkar.</i></p>
									<p><i>En aşırı olaylarda (bazı psikotik olgularda olduğu gibi) Libidonun kendisine bir çıkış yolu bulması tümüyle başarısız kaldığında yaşamdan kopmalar oluşur. Bu patolojik bir gerilemedir. Yaşamın bir gerekliliği olan normal  gerilemeden farklıdır.</i></p> 
									<p><i>Libido doğal enerjidir. Özellikle en başta yaşamın amaçlarına hizmet eder. Fakat bu içgüdüsel hedefler için gerekli enerjiden fazla olan belirli bir miktar enerjiyi, üretici çalışmalar ve kültürel amaçlara yönlendirme olanağı vardır. Bu yönlendirme başlangıçta içgüdüsel ilgi kaynağına özde benzeyen bir şeye doğru gerçekleşebilmektedir.Ancak böyle bir aktarım basit bir istekle değilde dolaylı bir yoldan gerçekleştirilir. Bilinç dışında belirli bir kuluçka döneminde libidoyu kendine çekebilen aynı zamanda onu doğal akışından saptıracak kanal görevi gören bir simge oluşturulur. Bu simge hiç bir zaman bilinçli olarak düşünülemez. Fakat genellikle bir rüyada görülür. Bir vahiy yada sezgi olarak ortaya çıkar.</i></p>   
									<p><b>Jung yukarıdaki yazısında aslında ruhsal işleyişin dinamiğini, çalışma mekanizmasını ve rahatsızlıkların oluşma nedenini özetlemiştir. Biz bu bölümü başlıklar halinde sınıflandırdığımızda aradığımız cevapların ipuçlarını da buluyoruz. </b></p>
									<p><b><u>Ruhsal enerjinin sağlıklı işleyiş mekanizması :</u></b></p>
									<p><i>((Libido; Ruhsal enerji demektir. Latince anlamı istek, dürtüdür. Hiçbir biçimde açıkca cinsel anlamı yoktur. Libido doğal enerjidir. Özellikle en başta yaşamın amaçlarına hizmet eder. Libido iki karşıt kutup arasında akmaktadır. Karşıtlar arasındaki gerilim arttıkça enerjide artar. Bu karşıtlık olmadan arada enerji de olmaz. Libido kutuplardan birine ulaştığında onun karşıtına geçer. Jung'a göre karşıtların düzenleyici işlevi insanın doğasında vardır. Ve bu, ruhsal işlevin kavranabilmesi için gereklidir. Libido doğal olarak ileri ve geriye hareket halindedir. Jung bilincin isteklerini yerine getiren ileri doğru hareketi ilerleme, bilinçdışının isteklerini karşılayan geriye doğru hareketi ise gerileme olarak adlandırmıştır. İlerleme kişinin çevresine doğru olan etkin uyumu, gerileme ise kişinin kendi iç gereksinimlerine karşı uyumu ile ilgilidir.))</i></p>
									<p><b>Bu açıklamalardan anlaşıldığı üzere ruhun içsel işleyiş mekanizmasında, Libido denilen ruhsal enerji ruhun iki ana organı olan Bilinç ve Bilinçdışı arasında yer değiştirir. Bilinç faaliyetlerinin etkinleşme isteğiyle oluşan kutuplaşma kanununa göre,  Libido Bilince akar. Bilinç  gerekli olan verileri Bilinçdışından kendine doğru çeker. Tersi durumda ise, Bilinçdışının isteklerine yönelik  oluşan gerilimle, Libido Bilinçdışına doğru akar. Buradaki gerilimin artışına neden olan güdü-dürtüler artan enerji nedeniyle tekrar Bilince sızar - saldırır ve bu enerjinin boşaltılması için isteğine yönelik eyleme dönüşerek organik veya fantezik ihtiyaçların giderilmesini arzular.</b></p>
									<p><b>Bu mantığa göre, hangi organda kutuplaşmanın oluşturduğu gerilim fazla ise orada Libido artmakta ve o organın işlevleri ruhsal olarak etkinleşmektedir. Sağlıklı bir ruh halinde Bilinç işlevleri daha etkin olup, Libidonun bu organda artması ve Bilinç işlevlerini yürütülmesinde normal bir durumdur. Bu deposu dolu bir aracın yolda kalmadan ilerlemesine benzer.</b></p> 
									<p><b>Ayrıca dış dünyadan alınan verilerin değerlendirilmesi faaliyetlerinde de, Bilinç'teki Libido artışına paralel olarak etkinleşen ruhsal enerjiyle Ben, Bilinç  işlevlerini gerçekleştirir. Normal çalışma şekli olan bu yöntemle, bütün Bilinç ve Ben melekeleri amacına uygun kullanılır, gerçekliğe uygun sağlıklı davranışlar ortaya çıkar.</b></p> 
									<p><b><u>Ruhsal enerjinin eylemlere-davranışlara yönelik işleyiş mekanizması:</u></b></p>
									<p><i>((Libido doğal enerjidir. Özellikle en başta yaşamın amaçlarına hizmet eder. Fakat bu içgüdüsel hedefler için gerekli enerjiden fazla olan belirli bir miktar enerjiyi, üretici çalışmalar ve kültürel amaçlara yönlendirme olanağı vardır. Bu yönlendirme başlangıçta içgüdüsel ilgi kaynağına özde benzeyen bir şeye doğru gerçekleşebilmektedir. Ancak böyle bir aktarım basit bir istekle değilde dolaylı bir yoldan gerçekleştirilir. Bilinç dışında belirli bir kuluçka döneminde libidoyu kendine çekebilen aynı zamanda onu doğal akışından saptıracak kanal görevi gören bir simge oluşturulur. Bu simge hiç bir zaman bilinçli olarak düşünülemez. Fakat genellikle bir rüyada görülür. Bir vahiy yada sezgi olarak ortaya çıkar.))</i></p>  
									<p><b>Ruhsal enerji Libido, hem ruhsal organların işleyişine ivme kazandırırken hem de, ruhun yönettiği bedensel faaliyetlerin de oluşumunu sağlar. Beyin yönetiminde vücudun tüm organlarının sağlıklı çalışması Libido ile gerçekleşir. Bu doğrultuda beslenme ile elde edilen biyolojik enerji sayesinde organlar fiziksel aktivitelerini yerine getirirler.</b></p> 
									<p><b>İnsanın tüm bedensel faaliyetleriyle ortaya çıkan ve ruhsal halinin etkinliğiyle oluşan davranışlarının asıl enerji kaynağı Libido'dur. Ayrıca Jung, insan ruhunun bir işlevi olan keşfetme, üretme eylemininde Bilinçdışında ortaya çıkan bir oluşumla</b><i> (buna vahiy ya da rüyadaki ilham demiştir)</i><b> meydana gelen hayali nesnelere yönelik olarak, Libidonun yoğunlaşabileceğini ve bu mekanizma ile insanların bilinmeyenleri bulup keşfettiğini de belirtmiştir. </b></p> 
									<p><b><u>Ruhsal rahatsızlıkların oluşum mekanizması:</u></b></p>
									<p><i>((Eğer ortada Libidoyu belirli bir doğrultuya yöneltme çabası varsa, ya da bastırma eğilimini bir engel oluşturuyorsa, kısacası şu ya da bu nedenle (bu belki çevre koşullarının çok zorlaşmasıda olabilir) bilincin düzenlenmesi bozulmuşsa, yukarıda sözü edilen doğal ileriye doğru olan haraket olanaksızlaşır. O zaman Libido, gerisin geri bilinç dışına doğru akar ki, bu da sonuçta bilinç dışının enerji ile aşırı yüklenerek, kendisine bir çıkış yolu arar duruma gelmesine yol açar. </i></p>
									<p><i>Böyle durumlarda bilinç dışı belki de bir fantezi ya da bir çeşit nörotik belirti biçiminde bilince sızacaktır. Çocuksu yada vahşi davranışlar biçiminde de görülebilir. Bilinç dışının bilince tümüyle egemen olabildiği durumlarda ortaya şiddetli bir patlama ya da Psikoz çıkar.</i></p>
									<p><i>En aşırı olaylarda (bazı psikotik olgularda olduğu gibi) Libidonun kendisine bir çıkış yolu bulması tümüyle başarısız kaldığında yaşamdan kopmalar oluşur. Bu patolojik bir gerilemedir. Yaşamın bir gerekliliği olan normal  gerilemeden farklıdır.)) </i></p>
									<p><b>Bu başlık altında ruhsal rahatsızlıkların oluşum mekanizması izah edilmeye çalışılmıştır. Sağlıklı ve dengeli bir ruhda, Libidonun ilerleme ve gerileme hareketi ile Bilinç ve Bilinçdışı arasında ters yönde aktığı ve etkinleştiği organın isteklerini davranışa dönüştürmek için görev yaptığı anlaşılmıştır.</b></p> 
									<p><b>Eğer, Bilinçdışı güdü-dürtüler, fantezi vb gibi içsel bir ögede genellikle istem dışı bir Libido birikimi olursa,  gerilimin giderilmesi için burada biriken enerji, icra organı olan Ben-Bilince akar ve davranışa dönüşerek gerilimin oluşturduğu baskı giderilir.</b></p>
									<p><b>Örneğin; Acıkan bir insanda oluşan Bilinçdışı bir dürtü ile buraya toplanan Libido daha sonra ihtiyacın giderilmesi için Bilince doğru akar ve  bedenin gıda ihtiyacına çözüm bulması ve beslenmesi için davranış oluşturmasını ister. Bilinç-Ben, Bilinçdışından kendisine doğru gelen bu normal dürtüsel uyarı doğrultusunda çözüm arar.</b></p>
									<p><b>Bilinç, normal işlevsel bir eylem-davranış oluşturmak istediğinde Libido burada toplanır. Bilinç bu enerjiyi, hem dış dünyadan hem de, Bilinçdışından gelen verilerin değerlendirilmesinde ve neticesinde davranış elde etmek için kullanır.</b></p> 
									<p><b>Kısaca Bilinç veya Bilinçdışından hangisi etkinleşip görev yapma eğiliminde olursa bu organ kendinde toplanan Libidoyu kullanarak, işlevlerini çalıştırır.</b></p> 
									<p><b>Libidonun kutuplar arasındaki bu yer değişiminde, Ben koordinatör durumunda olmasına rağmen tamamen yetkili değildir. Çünkü, ruhumuzda Bilinçdışı gelişen olayların oluşumu ve şuura iletiminde Ben devre dışı kalır. Ayrıca dıştan istem dışı gelen veriler de duyu organlarıyla Ben'in kontrolü dışında Bilince ulaşabilir. Ancak çok güçlü kişiliklerde Ben, Libido üzerinde bir dereceye kadar yetkin durumdadır. Normal şartlarda Ben yönetici olduğundan, günlük eylemlerimizi yerine getirirken  tasarım, planlama, düşünme, karar ve seçim-davranış vb işlemlerde, Libido kullanımında aktifleşir.</b></p> 
									<p><b>Peki normal bir ruhsal yapıda Bilinç-Bilinçdışı ilişkisi böyle iken, ne oluyor da bu işleyiş aksıyor ve ruhsal rahatsızlıklar meydana geliyor? diye sorulduğunda sorunun cevabı sağlıklı olan bu işleyişin bozulmasıdır. </b></p>
									<p><b>Jung bu problemi, içsel veya dışsal sebeplerden dolayı bozulan Bilinç işlevlerine bağlamıştır. Yani Ben ve Bilinç, insanın beyninde meydana gelen organik rahatsızlıklardan olumsuz etkilenmişse, dışsal sebeplerin oluşturduğu ağır travmalar ve  içten gelen dürtülerle de başa çıkamaz hale gelmişse, bunları aşmada kişilik özellikleri, ego savunma mekanizmaları yetersiz kalırsa, Bilincin sağlıklı işleyişi bozulur, Ben çaresizleşir.</b></p> 
									<p><i><b>Bunun nedeni ya, Ben'in kullanacağı </b>(beyin)<b> Libidonun yetersiz olması, yani ruhsal enerjinin azalması veya Bilinçdışı ve dış dünyadan gelen verilerin etkisiyle şuurda daha güçlü zıt karakterli enerji toplanmasıdır. Bilinç işlevlerini çalıştırmada kullanılan Libido'nun, problemler nedeniyle toplanan zıt enerji ile çatışmaya girmesidir.</b></i></p>
									<p><b>Bu aşamayı takip eden iki durum oluşur. İlki, Ben Bilinci bozan tüm verileri ve toplanan enerjiyi ya Bilinç dışına bastırarak Bilinçten uzaklaştırıp, rahatlamayı sağlamaktır.</b></p> 
									<p><b>İkincisi; Bilince biriken ve bozan içsel-dışsal problemlerin yüklediği enerjiyi yenmek için  onunla adeta boğuşması gerekmektedir. İşte, bu iki faktör ruhsal hastalıkların sebebi ve tetikleyicisidir. İlki, psikozu ikincisi ise nevrozu başlatır.</b></p>
									<p><i>Jung bu ilk şekli şöyle açıklamıştır: "O zaman Libido, gerisin geri bilinç dışına doğru akar ki, bu da sonuçta bilinç dışının enerji ile aşırı yüklenerek, kendisine bir çıkış yolu arar duruma gelmesine yol açar. Böyle durumlarda bilinç dışı belki de bir fantezi ya da bir çeşit nörotik belirti biçiminde bilince sızacaktır. Çocuksu yada vahşi davranışlar biçiminde de görülebilir. Bilinç dışının bilince tümüyle egemen olabildiği durumlarda ortaya şiddetli bir patlama ya da Psikoz çıkar."</i></p>
									<p><b>Ayrıca başka bir kaynaktada bu durum şöyle izah edilmiştir;</b></p>
									<p><i>Psikanalitik anlamda bilinçaltına itilme, zihin sistemini etkileyen ve davranış bozukluklarına yol açan patolojik bir olgudur. Bilinçaltına itilme yoluyla bilinçdışı kalma, fazladan bir enerji sarf edilmesiyle olur ve bilince dönüşün engellenmesi de yine sürekli olarak enerji sarf edilmesi gerekir. Nörotik kişinin zihin kapasitesinin azalması ve kendini sürekli yorgun ve güçsüz hissetmesi rahatsız edici içeriği bilinçaltında tutmak için bilinçdışı olarak enerji sarf edilmesiyle olur. Özakpınar,Yılmaz,Psikoloji’nin Kavramsal Yapısı,Ötüken Yay.,İstanbul,2000,s.81,82</i></p>
									<p><b><u>Bilinçdışından Bilince yönelik müdahale şöyle gelişir :</u></b></p>
									<p><b>Bilinçdışında, farklı sebeplerle (organik istek, dış müdahelenin güdü-dürtüleri aktive etmesi vb) oluşan  gerilim artışına bağlı olarak Libido Bilinçdışına toplanır ve etkinleşirse, bunun sebebi olan ve tetikleyen ya organik veya fantezik isteklerden birinde veya birkaçında aşırı bir dürtü ortaya çıkar ki, bu dürtüye bağlı olarak biriken enerjinin baskısıyla, Bilinçdışından Bilince doğru şuursuzca bir saldırı olur.</b></p> 
									<p><b>Bilincin isteği dışında gelen bu dürtüsel enerji, Bilinç işlevlerinin normal çalışma şekline uygun olmadığından ya bozulmasına veya sağlıksız bir şekilde çalışmasına neden olur </b><i>(adeta benzinli araca dizel yakıt koymaya veya 220 volt ile çalışan bir cihaza daha fazla enerji yüklenmesine benzer).</i><b> Ben, bu olumsuz baskıdan kurtulmak için  mücadele ederek, bastırmaya </b><i>(yani Bilinçdışına geri göndermeye) </i><b>çalışır. Bastırma işlemini sağlayamaz ise Bilinçteki çatışma sürerse, bunun etkisiyle Nevrotik rahatsızlık yaşanır. Mücadeleyi kazanamaz ve yetersiz kaldığında ise baskıya boyun eğip dürtüsel isteği davranışa dönüştürmek zorunda kalır. </b> 
										<p><b>Bilinçdışının gerçekliğe uymayan istekleriyle  veya dışsal olayların olumsuz etkisiyle ortaya çıkan dengesiz ve sağlıksız durumu gidermek için, Ben'in Bilinçteki mücadelesi, kişide stress, kaygı, korku ve devam ederse depresyon gibi nevrotik rahatsızlıklara yol açar.</b></p> 
										<p><b>Eğer Ben, Bilinci bozan hemen herşeyi Bilinçdışına bastırırsa ve biriken Libidoyu Bilinçdışına gönderirse, bu defa da aşırı yüklenme nedeniyle Bilinçdışı patlamaya hazır bir bomba haline gelir. İçeride biriken bu aşırı yüklenmiş enerji kendisini tetikleyen herhangi bir olay ile istem dışı Bilince saldırır ve burada bombanın patlamasıyla ortaya çıkan tesir neticesinde, ya aşırı saldırgan eylemler veya psikotik hastalıklar tetiklenir.</b></p>
										<p><b>Ben, boyun eğip Bilinçdışı veya dışsal etkenlerin isteğini yerine getirirse,  kişilik özelliklerine veya gerçekliğe aykırı yanlış bir davranış ortaya çıkar. Kişi hata yapar veya suç işler. Bu hata onun Kişisel bilinçaltında da bir travma olarak saklanır. Bu defa da böyle bir davranışın neticesinde Ben, Vicdan (süperego) ile uyuşmazlığa düşer ve vicdan azabı denilen durum ortaya çıkar. Bu da ayrı bir nevrotik rahatsızlık oluşturur.</b></p> 
										<p><b>Eğer, Ben güçlü bir kişiliğe ve Vicdana (süperego) sahipse Bilinçteki mücadeleyi kazanır. Fakat bunu başarabilmesi için ya tıbbi, psikolojik veya metafizik bir yardım alması gerekebilir.</b></p>
										<p><b><u>Ruhsal rahatsızlıkların oluşum mekanizmasında cevab bekleyen sorular :</u></b></p>
										<p><b>Ruhsal işleyiş ve sıkıntılarının oluşumunu açıklamak için izlenilen bu yöntem, genel manada aydınlatıcı olmakla birlikte, özellikle Bilinç işlevlerinin bozulması ve akabinde oluşan rahatsızlıkları izah etmede yetersiz kalmakta, ya da bazı sorulara cevap verememektedir;</b></p>
										<p><b>1- Eğer Libido </b><i>(ruhsal enerji) </i><b>ilerlemesi ve gerilemesi ile Bilinç ve Bilinçaltı işlevlerinin gerçekleşmesi sağlanıyorsa, neden Bilinç altından gelen ve Bilincin kabul etmediği ve bastırdığı dürtüler Bilinçte kaldığı sürece Bilinç işlevlerini bozuyor ve Nevrotik sıkıntılar doğuyor. Halbuki Libido sadece yer değiştiriyor ve Bilince isteğini iletiyor. Fakat Bilinç bu dürtüsel isteğe bağlı enerji ile uzlaşmıyor, hatta çatışıyor. O zaman Bilinç'te farklı bir enerji mi var veya Bilinçdışı dürtülerin enerjisi Bilinçte bulunan enerjiden farklı mı? Halbuki gelen dürtüler organizmanın meşru ihtiyaçlarına uygun, Ben'in kişilik özellikleri ve dış dünyanın gerçekliği ile uyumlu olursa, Bilinç'te olumlu bir hava esiyor ve istek yerine getiriliyor. </b></p>
										<p><b>2- Dış dünyadan gelen olumlu veriler Bilinçte kabul görüyor ve ruhsal bir rahatlama oluşturuyor da, travmalar neden Bilinci rahatsız ediyor, eğer her iki durumda da, Bilinçte libido etkinleşiyorsa aynı enerji neden iki farklı duygusal durum oluşturuyor. Yoksa gelen verilerin özelliğine göre Libido farklılaşıyor ve buna uygun duygu durumu mu oluşuyor? Aynı durum Kişisel bilinçaltından Bilince alınan olumlu ve olumsuz yaşantılar için de geçerlidir. İyi olaylar rahatlatıcı, kötü anılar üzücü bir duygu durumu oluşturuyor. Bilinçteki bu değişimi Libodo açısından nasıl izah edebiliriz?</b></p> 
										<p><b>3- Neden Bilincin uygun bulmayıp rahatlamak için Bilinçdışına geri gönderdiği, bastırdığı veri, duygu ve enerji Bilinçaltında varlığını sürdürür, hatta bastırma işleminin çok fazla kullanılması nedeniyle daha da güçlenir, sonra fırsat bulduğunda Bilince saldırarak, patlayıp, neticesinde Bilinç işlevlerini tamamen bozan aşırılığa veya Psikoza yol açıyor? Bilinçaltında bu yüklenme nasıl-neden gerçekleşiyor ve güçleniyor, bunu sağlayan Bilinçdışının kendi mekanizması dışında başka etkenler var mı?</b></p>
										<p><b>Bunlar gibi daha pek çok soru sorulabilirse de, özellikle nevrotik daha sonra üzerine eğileceğimiz psikotik rahatsızlıkların oluşumunda meydana gelen iç çatışma ve değişimin sebebini doğru anlayabilmek için özellikle bu soruların cevabını verebilecek bulgulara ulaşmak gerekir.</b></p> 
										<p><b><i>Buradan sonra yapılacak izahlar genelde metafizik yöntemle ve kendi bilgi ve tecrübelerimiz doğrultusunda olacaktır!</i></b></p> 
										<p><b><u>Soruların metafizik izahı :</u></b></p>
										<p><b>Öncelikle bir örnekle başlamak isterim; Temiz duru bir suya mürekkeb kattığınızda renk bozulması, tuz veya şeker kattığınızda tad, asit veya zehir katarsanız da kimyasal değişim meydana gelir. Suyun orijinal özelliği kaybolur ve katılan maddelerin miktarına ve çeşidine paralel olarak  bozulma da artar. Eğer suyun içerisinde ilk orijinal özelliğine bağlı olarak yaşayan canlılar varsa suyun bozulma oranına göre yaşamını yitirir. Eğer suyun içerisinde katılan maddelere bağımlı olarak yaşayan canlılar varsa, her katılımda önceki katılımla yaşayan canlılar ölür ve sonunda suyun son oluşum özelliğine dayanabilen canlı türü yaşar.</b></p>
										<p><b>Libido eğer homojen yapılı ise,  temiz duru bir suya benzetebiliriz. Bu haliyle ruhun işlevlerini yine homojen </b><i>(türdeş)</i><b> davranışlar ile dış dünyaya yansıtır. Fakat bu türdeş-homojen yapı özelliği yukarıdaki soruların cevabını veremiyor.</b><i> (Çünkü, bu izah şekli ile, hem insanın biyolojik gelişimine paralel oluşan ruhsal değişimi, hem de yetişkin bir insandaki farklı ruhsal yapı, kişilik özelliği ve davranışları izah edemeyiz.) </i></p>
										<p><b>O zaman insan ruhunda Libidonun orijinal özelliğini </b><i>(kısa bir zaman diliminde) </i><b>bozan kendine özgü bir iç değişim oluşmuyorsa, suya katılım örneğinde olduğu gibi iç ve dış olumsuz etkenler, özellikle Bilinçte bulunan Libidonun safiyetini bozuyor denilebilir.</b></p> 
										<p><b>Teorik olarak Libidoya katılım veya değişim olduğunda, bu yönde farklı ruhsal işleyiş ve paralel davranışlar ortaya çıkar. Eğer içsel bir değişim yaşanmıyorsa, insan ruhuna Libidonun asli yapısal özelliğinden farklı enerjiler katılıyor ki, özellikle Bilinç'te oluşan bozulma ve çatışmanın izahı yapılabilsin.</b></p>
										<p><b>Su dışarıdan bir etki ve katılım olmaz ise kendi kendine değişmez. Libido'ya yönelik bu örneği verirsek, o zaman Libido'nun içsel kendi kendine değişim açmazını aşarız</b><i> (İnsanın fizyolojik gelişimine bağlı ruhsal değişimini bu kategoride görmüyoruz, insan büyüdükçe bedeni gibi ruhsal yapısı da kemale ulaşmaya yönelik bir gelişim gösterir).</i><b> Aynı ruhun Bilinçaltından gelen teorik olarak homojen Libidosu, Bilince sızdığında Ben ile çatışmaya giriyorsa, o zaman daha en başında sızan Bilinçaltı enerjisinin Bilinç'deki Libidodan farklı bir özellikte, en azından onunla uyuşmayan zıt karakterli olduğu anlaşılır. </b></p>
										<p><b>Yani Bilinç, Bilinçdışından gelen dürtüyü, enerjisel olarak redderek kendisinde ondan farklı bir enerji özelliği bulundurduğunu gösteriyor. Bu farklılıktan dolayı  çatışma yaşanıyor. Türdeş olsaydı bu çatışma olmazdı. </b></p>
										<p><b>O zaman Bilinçaltı, Libido'nun Bilinçte bulunanından daha farklı bir enerji veya isteklerine göre değişebilen alternatifli bir enerji yelpazesi kullanıyor, mantığı ortaya çıkar. Meşru dürtüler için Bilinç'le uyumlu, gayri meşru dürtülerde de  uyumsuz enerji kullanıyor. Belki de homojen Libido, Bilinçdışındaki güdü-dürtülerin içeriğine göre  değişime uğruyor da, denilebilir.</b></p>
										<p><b><u>Peki dışarıdan gelen olumlu veya olumsuz verilerin etkisiyle, Bilinç'te nasıl bir Libido zıtlaşması ve çatışması yaşanıyor? </u></b></p>
										<p><b>Bilinç'te saf su misali gibi ruhun temiz saf Libidosu yüklü ise, Bilince gelen dışsal olay bu enerji ile uyumlu olduğunda uzlaşma, uyumsuz olduğunda ise çatışma çıkıyorsa, gelen dışsal veri-bilgi kendisiyle birlikte Bilinç'e zıt enerjiyi nereden ve nasıl yüklüyor? Aynı durum, Kişisel bilinçaltından Bilinç'e yüklenen olumlu ve olumsuz anıların oluşturduğu duygusal farklılığın izahı içinde geçerli olmalıdır.</b></p>
										<p><b>Bunu da şöyle izah edebiliriz; Anılar yaşanırken olaylarla birlikte o anda, Bilinçdışından (Bilinçdışının farklı enerji alternatifleri kullandığı teorisine istinaden) Bilince yüklenen olumlu veya olumsuz enerji, hatıralar ile birlikte hafızaya kaydediliyor. Hatırlandığında ise, bilgi ile birlikte duygusal enerji de Bilince yükleniyor. Yüklenen bu enerji Bilinç'te, kişilik özelliklerine olan etkisi yönünde ve oranında, şuur halini oluşturan Libido ile ya çatışma veya uzlaşma yaşıyor. Buna göre de duygusal durumlar farklılık gösteriyor.</b></p> 
										<p><b>Her iki durumda da, veriye yönelik farklı enerji nereden sağlanıyor? Yani dış verinin Bilinçteki etkisiyle oluşan Libido, veya hafızadan alınan verinin Bilince aktarılan enerjisi, bir başka deyişle; hem dışsal travmalar hem de anılara ait travmalar, Bilinç'te aktifleştiğinde bunlara yönelik Bilinci rahatsız eden ve Bilinç Libidosu ile çatışma yaşayan enerjinin kaynağı yine Bilinçdışı ve müdahalesidir. </b><i>(İd'sel haz alma veya retetme refleksinin otomatik olarak yüklediği enerji).</i></p> 
										<p><b>Eğer, Bilince gelen iç veya dış veriler fizyolojik bir tehdit ise Bilinçdışı İdsel güdü-dürtülerin, eğer soyut tehditler ise Kollektif bilinçdışında bulunan arkeik izlerin aktive olması ile Bilinç'te bulunan ve ruhun özgün yapısını oluşturan Libidoyla çatışma da oluşturabilecek bir enerjiyi Bilinç'e yüklüyor. Bilince kabul veya ret yönünde baskı yapıyor.</b></p>
										<p><b>Eğer veri ve anılar Ben'in kişilik özelliklerine uygun ve insanın yararına ise ya Bilinçdışı müdahil olmuyor veya Bilinçle çatışma oluşturmayan bir yaklaşımda bulunuyor, yani enerji gönderiyor. Böylece yüklenen enerjinin Bilinçle uyumlu  olup olmamasına bağlı olarak, olay ve anıların içeriğine göre ruhsal duygu durumu oluşturuluyor.</b></p> 
										<p><b>O zaman ortaya şu sonuç çıkıyor. Aslında tüm ruhsal yapımızı oluşturan ve işlevlerini çalıştıran Libido; teorik olarak homojen bir yapıya sahip olması gerekirken, ya kendi içeriğine, isteğine veya müdahil olduğu olaylara göre Bilinçdışı organlar tarafından, kendi amaçları doğrultusunda yapısal değişime uğratılıyor veya Kur'an-ı Kerim'in ifadesiyle; ruh farklı özlerin oluşturduğu bir heterojen </b><i>(türdeş olmayan)</i><b> yapıdan ve bunların herbirinin de kendine ait ve diğer özlerden farklı olan ruhsal enerjilerden oluşuyor. </b></p>
										<p><b>Dolayısıyla bu yapının farklı özlerinin insanı yönetme mücadelesinde Bilince yönelik müdahaleleri zaman zaman zıt karakterlerinin etkisiyle  çatışma çıkarmakta ve Bilinç işlevlerini aksatmakta, hatta bozmaktadır.</b></p> 
										<p><b>Eğer Bilinç hali sağlıklı, Ben güçlü bir kişiliğe sahip, Bilinçdışının zararlı isteklerini denetleyen ve Ben'i doğru yönlendiren hakikat doğrultusunda güçlenmiş bir Vicdan (süperego) olursa, işler çoğu zaman yolunda gider, ara sıra çıkan çatışmalar normal kabul edilir ve bu dengeli ve sağlıklı ruhsal yapı ile aşılır. Aksi halde bu zıt yapılanmanın insan ruhu ve davranışları üzerindeki sonuçları, kişisel ve toplumsal sıkıntılara ve rahatsızlıklara yol açar.</b></p>
										<p><b>Zaten Ben kişilik özelliklerine, dış dünyanın gerçeklerine, yani  Bilinci sağlıklı halde tutan Libidonun özelliklerine uygun, uyumlu Bilinçdışı istekleri kabul ediyor. Davranışa dönüştürüyor. Uyumsuzluk arttıkça mücadele de artıyor ve rahatsızlık baş gösteriyor. Bu doğrultuda Ben'in Süperego ile işbirliği içerisinde olması her iki ruhsal organın benzer Libido'ya sahip olduğunu işaret ederse de, bu insanı yanıltabilir.</b></p> 
										<p><b>Çünkü, Hakikate uygun inanç değerleri, dünya gerçekleriyle uyumlu iyi bir eğitim, köklü evrensel bir kültür, iyi bir aile terbiyesi ve çevre ile gelişmiş bir  süperego, Bilinç işlevlerinin sağlıklı işleyişine ve Ben'in doğru ve faydalı karar almasına katkıda bulunur. Aksi halde, batıl inançlar, aşırılıklar, sapkınlıklar vb olaylarla  donatılmış, yönlendirilmiş kişilik özelliklerine sahip Ben ve zayıf süperegoların bulunduğu ruhlardan ortaya çıkan eylemler yanlış, hatalı ve zararlı olarak tezahür eder.</b></p>  
										<p><b>Burada çok hassas bir konu daha dikkati çekiyor; Ruhun tüm bu işleyişinden, sanki birbirinden farklı şuurlu bağımsız organların birlikte bir konsey gibi ruhu yönettiği anlamı çıkarılabilir. O zaman insan ruhu birden fazla şuurlu ruhsal canlıdan oluşuyor iddiası ortaya çıkar. Fakat durum böyle değildir. Aslında ruhun icraat kurumu Bilinç-şuur halidir ve bunu çalıştırıp yöneten işe Ben (ego) dir. Ben ve Bilinç ruhun özü, karar veren, davranış ve eylemleri üreten, ruhu ve bedeni  yöneten ve sorumlu olan organıdır.</b></p>
										<p><b>Bilinçdışı ruhun veri depolama ve Bilinç-Ben işlevlerinin yürütülmesinde yerine göre danışman, rehber yerine göre de amir, hatta düşman gibi davranan bir görev üstlenir. Bu işlevlerini gerçekleştirirken çoğu zaman Bilinç'ten bağımsız davranır. Emri vaki yaparak Bilinci zor durumda bırakır. Kendine özgü güdü-dürtü ve fantezilerini Bilinci bozacak şekilde de kullanır. Aşırı istekleri Bilinci-Ben'i sıkıntıya sokar ve çatışmaya yol açar.</b></p> 
										<p><b>Bilinçdışından gelen bu istemsiz saldırının oluşmasında, onları aktive eden dış olayların etkisi rol oynadığı gibi, hiçbir dış etken olmadan da tamamen Bilinçdışı kaynaklı dürtüsel isteklerde neden olur. İşte Bilinçdışının bu özerk ve kendine göre olan kuralları ile Bilince müdahalesi ruhsal sıkıntılara yol açar.</b></p>
										<p><b>Ruhsal hastalıkların bir kısmı, dış etkenlerin oluşturduğu travmalara Bilinç ve Bilinçdışından kaynaklanan tepkinin, Bilinçte oluşturduğu baskı ve bozulmayla oluşuyorsa da, bir kısmı da  tamamen Bilinçdışı, adeta içsel, yapısal travmaların etkisiyle ortaya çıkarak ve Bilince müdahalesiyle gerçekleşiyor </b><i>(aşırı, sapkın, dürtü, fantezi hatta parayonalar veya varsanı-sanrılar). </i></p>
										<p><b>Bunların dışında, ayrıca herkesçe yanlışlığı kabul edilmiş ve akla-mantığa aykırı bir takım hayal, his, duygu, düşünce ve yanlış eylemlerin bazı insanlara makul-normal görünmesi, onlar tarafından hüsn-ü kabul görmesi ve kişilik özelliklerinin bu doğrultuda oluşarak, bozuk kişiliklerin ortaya çıkması nasıl oluşuyor ve bunu tetikleyen ruhsal faktör nedir? diye sorulduğunda, yine Bilinçaltının ruha yönelik müdahalesi ile karşılaşırız.</b></p>
										<p><b>Bütün bunlar Bilinçaltının kendi dinamiği olduğunu gösterirken, Ben'in yönetimi dışında yerine göre uyumlu veya özerk, yerine göre de bağımsız hatta düşman gibi davranması, eğer Bilinçaltının kendi özgün bir şuur ve Bilinci ile gerçekleşmiyorsa, özellikle Bilinç ile çatışmasına neden olan aktiviteleri oluşturan ve tetikleyen nedir? Bu faaliyetlerin arka planında, Bilinçle uyuşmazlık yaşatan ve ruhsal hastalıklara neden olan, adeta ruhun ve bedenin düşmanı olan alışkanlıkları ve davranışları yapmaya zorlayan Bilinçaltı kaynaklı yönlendirme ve baskısıyı nasıl açıklayabiliriz?</b></p> 
										<p><b><u>Ruhumuza metafizik dış müdahale var mıdır? :</u></b></p>
										<p><b>Çünkü, eğer ruhu ve bedeni bir otomobile benzetecek olursak aracın hiçbir organı motorun işleyiş mantığına aykırı çalışmaz. Ancak arızalanmadığı sürece. Motoru ruha benzetecek olursak, motor parçalarından hiçbiri de diğerinin işleyişini engelleyecek, aksatacak şekilde çalışmaz. Aksine motor ve aracın bütün parçaları birbiriyle  yapım amacına yönelik olarak uyumlu çalışır, yani eylemde bulunur. Ancak kötü niyetli şuurlu bir canlı tarafından olumsuz bir müdahale olmadığı sürece.</b></p>
										<p><b>Ama insan ruhu böyle araç gibi mekanik ve aynı amaca yönelik belli bir görevi yapan parçalardan oluşmaz. Yapısal özellikleri farklı özlerden oluşan ruhumuzda </b><i>(hem bilimsel hem de metafizik bulgular bunu belirtir),</i><b> özlerin yapısal özellikleri birbirinden farklıdır. Özlerin kendilerine özgü istekleri ve davranışları doğrudan veya dolaylı olarak Ben'e yaptırma kabiliyetleri vardır. Birbirlerine ve Ben'e aykırı davranma ve baskı yapma güçleri vardır. Bütün bu özellikleriyle birbirinden farklı özlerin işlevlerinin farklılığı nedeniyle, insanda zıt denilebilecek davranışları oluşturduğunu daha önce de ifade etmiştik. </b></p>
										<p><b><i><u>Asıl soru şu; ruhu oluşturan bu farklı özlerin kendi şuurları yoksa bunlara müdahale eden, yönlendiren, yöneten ve bunları kullanarak Bilinç işlevlerine de müdahale edip, insanı kendi isteği doğrultusunda ruhsal ve bedensel davranış yapmaya sevk eden bizim göremediğimiz metafizik bir müdahale var mıdır? </u></i></b></p>
										<p><b>Yani, insan ruhuna yönelik  dış dünya veya  tamamen ruhun içsel kaynaklı etkilerine olumlu veya olumsuz tepki olmak üzere, bunlara davranış olarak karşılık vermek için hem Bilinçdışı, hem de Bilinç faaliyetlerini tetikleyen ve bu tepkiyi Bilinçdışında başlatan ve buradan da Bilince doğru yönelten veya saldırtan, irade dışı tamamen ruhumuzun iç dinamiklerine yönelik metafizik bir dış müdahale olabilir mi? Varsa, bu müdahale sadece olumsuz bir müdahale midir? Yoksa olumlu yönde de oluşabilir mi? </b></p>
										<p><b>Kısaca insan ruhuna varlığı dışından bir müdahale mümkün müdür? sorusunun cevabı eğer evet ise, irade dışı davranışlarımızın ve ruhsal hastalıkların ortaya çıkışında mazeret olur mu? </b></p>
										<p><b> Bu soruyu daha ayrıntılı açarsak, Bilinç - Ben baskı altına alınıp, Bilinçdışı kaynaklı istenmeyen dürtü, duygu ve düşünceleri ortaya çıkaran, sonra Bilinç'te bulunan Libido'yu zıt yoğun bir enerji ile alt ederek, bunları davranışa dönüştürmesi için zorlayan, yanlış, kötü ve zararlı davranışları  güzel gösteren ve Ben'de kişilik özellikleri haline gelmesine katkıda bulunan ve insanı ruhsal olarak hasta edip sıkıntıya sokan veya dış dünyadan koparan, sadece ruha yönelik metafizik bir müdahale ve bunu gerçekleştiren, insan düşmanı olan bir varlık var mıdır?</b></p> 
										<p><b>Tam tersi, bu olumsuz müdahaleye alternatif vicdani değerleri, Bilinç-Ben işlevlerini sağlıklı ve güçlü tutan, içsel ve dışsal tramvaların etkisini gideren, insan dostu başka bir varlık var mıdır? Ve insanların ruhsal yapıları bu varlıkların müdahalesine uygun bir yapıda mıdır? İnsan bu müdahalelerden etkilenerek Bilinç-Ben işlevlerini irade dışı kullanabilir mi? Ve ortaya çıkan davranışların farklılığı, çelişkili, hatalı ve yanlış olması bu müdahalelerin rehberliği, baskısı ve oluşturdukları ruhsal rahatsızlık ile gerçekleşebilir mi?</b></p> 
										<p><b>İşte, tüm bu soruların  metafizik yönden cevabı, evettir. Kur'an-ı Kerim'in ifadesi ile insan ruhsal olarak doğru ile yanlışı yapabilecek bir kabiliyette yaratılmış olup, ruhunda yapısal olarak yanlışa meyletme özü (İd ve Kollektif Bilinçaltı) ve bunu tetikleyen ve kullanan metafizik bir canlı (İblis-şeytan), tam tersi doğruya meyletme organı (Vicdan-süperego) ve bunu da tetikleyen başka bir metafizik (Allah ve görevli melekler) varlık vardır. İnsan bu yönlendirmelerin bağlamında iradesiyle doğru-yanlışı tercih edecek bir Bilinç-Ben kabiliyetiyle yaratılmış ve sorumluluk sahibi olmuştur.</b></p> 
										<p><b>Çünkü insan gelişimi itibarıyla öğrenmeye muhtaç olarak dünyaya gelir ve yaşamı boyunca öğrenme seviyesi oranında gelişir, kemale erer ve rahat yaşar. Doğruları, yanlışları, sevapları veya günahları, ya edindiği doğru veya yanlış bilgilerin, veya bilgisizliğinin yani cehaletinin eseridir. Öğrenme eylemi insanın yönlendirilmeye açık bir canlı olduğunun en güzel örneğidir. Öğrenme faaliyeti hem somut hem de soyut araçlar ve yöntemler ile gerçekleştirilir. Alınan bilgiler dış ve iç tesirlerin baskısı veya telkini ile kabullenildikten sonra davranışa dönüştürülür. O yüzden insanın faydalı olması için doğru bilgiler ile donatılması gerekir. Aksi halde yanlış bilgiler insana hata yaptırır. Zararlı bir varlık yapar. Öğrenme ruhsal algılama, kaydetme ve bedensel deneyimle davranışa dönüşür. Bu nedenle ruhumuz iç ve dış etkilere açık bir yaz-boz tahtasına benzer.</b></p>
										<p><b>Bu yapılanma, tamamen ilahi kaynaklı bir tasarım olup insanın Dünya'ya gönderilme gayesiyle uyumlu bir düzenlemedir. İnsanın yaratılış amacı ve ona uygun faydalı olan davranış tarzı ve bunu içselleştirmesi için ruhsal kabullenme eylemi olan, doğru inanç sistemi ve buna bağlı emir ve yasaklar ile ilgili bilgileri ve daha pek çok sorunun cevabını bulabileceğimiz yegane kaynak, İslam dininin tahrif edilmemiş ve korunmuş kutsal kitabı olan Kur'an-ı Kerim'dir.</b></p>
										<p><b>İnsan ruhunun müdahaleye açık olması, bu yönde beyine yapılan olumlu veya olumsuz tıbbi çalışmalar ile de ispatlanabilir. Yani, psikiyatrik tedavinin ilaçla beyine müdahalesiyle ve sonuçta beyinde oluşan organik iyileşmenin paralelinde ruhsal iyileşmede gerçekleşmektedir. Tam tersi de yapılabilir. Beyin faaliyetlerini bozan kimyasallar veya ilaçlar verildiğinde ortaya çıkan Bilinç ve davranış bozukluğu, bu tür dış müdahale ile ruhsal faaliyetlerin bozulabileceğini gösterir. Ayrıca koşullandırma yöntemi ile ruhsal kabul veya red eğilimleri ile davranışların ortaya çıktığı bilimsel olarak ispatlanmıştır. Bu konuda psikoloji eserlerinden faydalanmak yararlı olur.</b></p>
										<p><b>Biz burada, tamamen ruhsal yönü olumsuz etkileyen metafizik dış müdahale üzerine eğilmekteyiz. İnsandaki hatalı davranışları, hastalıklı ruh hali gibi konuların böyle  olumsuz bir müdahaleye bağlı izahını yapmak istediğimizden, buna sebep olan metafizik canlının faaliyetlerini ön plana çıkarmak isteriz.</b></p> 
										<p><b>Bu konuya geçmeden önce yanlış duygu, düşünce, bilgi, alışkanlıklar ve eylemlerin, hem insan ruhundaki tesirleri, hem de bu yönde gelişen kişilik özelliklerinin oluşturduğu sonuçları da vurgulamak gerekir.</b></p>
										<p><b><i>Acaba gerçekten bütün bu içsel problemler şeytanın müdahalesiyle mi ortaya çıkıyor? İnsanın metafizik müdahale dışında dışsal sebepler ile alışkanlık haline getirip, sonra da kişilik özelliklerine katarak kolayca davranışa dönüştürdüğü yanlış düşünce fikir ve eylemler var mıdır? Bu eylemlerin şekli haz alma ve tehlikeden korunma mantığına uygun olduğu zaman, İd ve Kolektif bilinçdışının sürekli aktifleşerek, Bilinci bu doğrultuda yönlendirmesinin etkisi olamaz mı? diye sorulduğunda buna verilen cevap mutlaka evettir. </i></b></p>
										<p><b>Yani yanlış yaşam tarzı, hayat felsefesi veya dünya görüşünden kaynaklanan kuralsız veya kendine has kuralları ola bir hayat şekli, kendiliğinden problem oluştururken, bir de bu tür insanlara  şeytanın musallat olması için elverişli bir zemin hazırlar. Zaten bu tür yaşam tarzını seçen insanların fikirlerinin temelinde, İd ve Kollektif bilinçdışı kaynaklı aşırı güdü-dürtü ve fanteziler vardır. , Kur'an'ın ifadesiyle Şeytan da tabiatı gereği bunları aşırılaştırma, hatta azdırma isteği ve çabası içerisinde olan bir misyona sahiptir.</b></p>
										<p><b>Böyle nefsi ve şehevi bir kişilik yapısı kolayca musallata maruz kalır ve  musallatın da katkısıyla yapılagelen yanlış davranışlar, güdü ve dürtü-fantezileri daha da güçlendirip geliştireceği ve karşılıklı etkileşim ile oluşan problemin daha da artacağı aşikardır. Örneğin; Bağımlılar bu sıkıntıları yaşarlar.</b></p>
										<p><b>Ruhun içsel organlarını kontrol altında tutamayan bir kişilik yapısı, buradan gelen baskıya çok çabuk boyun eğer ve  davranışa dönüştürür. Ayrıca İd ve Kolektif bilinçdışında bulunan yaradılıştan gelen kontrol dışı kodlarımız malesef şeytanın müdahalesine açık olup, aşırı düşünce, fikir ve davranışları o harekete geçirip, azdırmaktadır. Dış faktörlerde buna katkıda bulunmaktadır. Ruhumuzun içsel yapısı ve organik ihtiyaçlarımız buna uygun yaratılmıştır.</b></p>
										<p><b>Çünkü insanlar genelde yanlış bilgi ve davranışları dış etkenlerden öğrenir ve benimsediğinde ise davranış ve hatta kişilik özelliği haline getirmekle birlikte, öğrenilen bu yanlış bilgi ve eylemleri ruhsal özüyle de geliştirir, artırır ve duygularıyla güçlendirip etkinleştirir, yaşamında kullanır.</b></p>
										<p><b>Bunu insanın sadece ruhsal işlevleri ve özellikle de Bilinçdışı yetenekleri ile  kendisi gerçekleştiriyor iddiası, yetersiz kalır. Çünkü, eğitim ve öğretim ile insanın ruhsal ve bedensel gelişimi nasıl ki, dışsal müdahale ile gerçekleştiriliyorsa, bu yöndeki bütün olumlu faaliyetlere rağmen her insanda özellikle ruhsal anlamda eşit bir gelişim oluşmuyorsa, bazıları bu dış müdahaleye rağmen yanlışı tercih ediyorsa ve kişilik özelliği haline getiriyorsa, o zaman bunun sebebini ruhun iç dinamiklerinde ve onların parametrelerini aktifleştiren-pasifleştiren ve geliştiren</b><i> (şerri artırıp hayrı engelleme dürtüsü) </i><b>içsel bir müdahalede aramak gerekir.</b></p>
										<p><b>Hele de, dışsal hiçbir olumsuz müdahale olmadan, bazı ruhsal hastalıkların oluşmasında tamamen içsel sebepler rol oynadığında, bu durumu tetikleyen ve insan ruhunu bozan bir metafizik müdahalenin varlığı, insanlığın başlangıcından beri hissedilmiş, inanılmış, öğrenmek ve bundan kaynaklanan hastalıklara çözüm üretmek için çalışılmıştır.  İşte, bu içsel müdahaleyi gerçekleştiren, dıştaki metafizik bir varlık  olan şeytana bu yetenek ve açılım nasıl sağlanıyor?</b></p> 
										<p><b>Kur'an-ı Kerim'de şeytanın musallatına maruz kalmaya neden olan yanlış hayat tarzları aşağıdaki ayetlerde belirtilmiştir:</b></p>
										<p><b><u>Şeytanın kimlere musallat olacağı ilgli çok açık ayetler vardır:</u></b></p>
										<p><b>Yunus-100: Akıllarını kullanmayanların üzerine Allah şeytanı musallat eder ve onları pislikte bırakır.</b></p>
										<p><b>Nahl-99: Şüphesiz ki, iman edip te Rablerine tevekkül edenler üzerinde o şeytanın hiçbir nüfuzu yoktur.</b></p>
										<p><b>Nahl-100: Şeytanın nüfuzu, ancak onu dost edinenlere ve Allah'a ortak koşanlaradır.</b></p>
										<p><b>Meryem-83: Görmedin mi? Biz şeytanları o kafirler üzerine musallat ettik. Onları günaha kışkırtıp duruyorlar.</b></p>
										<p><b>Şuara-221: Şeytanların kime ineceğini size haber vereyim mi?</b></p>
										<p><b>Şuara-222: Onlar, günaha ve iftiraya düşkün olan herkesin üzerine inerler.</b></p>
										<p><b>Şuara-223: Onlar, şeytanlara kulak verirler, onların çoğu yalancıdır.</b></p>
										<p><b>Zuhruf-36: Her kim Rahman olan Allah'ın zikrinden yüz çevirirse biz ona bir şeytan musallat ederiz. Artık o şeytan onun yakın dostudur.</b></p>
										<p><b>Zuhruf-37: Şüphesiz ki bu şeytanlar onları yoldan çıkarırlar. Onlar da kendilerinin doğru yolda olduklarını sanırlar.</b></p>
										<p><b>Zuhruf-62: Sakın şeytan sizi doğru yoldan alıkoymasın. Gerçekten o sizin için apaçık bir düşmandır.</b></p>
										<p><b><u>Müdahale nasıl gerçekleşiyor? :</u></b></p>
										<p><b>Bu soruların metafizik izahı üç ilahi dinde de aynıdır. İblis (şeytan), kötülüğün temsilcisi ve bu yönüyle insana düşmanca davranan bir metafizik varlık olarak, bu olayların sebebidir. Yani şeytan ruhumuza müdahale etme kabiliyetine ve donanımına sahip olup, insanın Bilinçaltında yaratılışından gelen ve gömülü olan şeytani ruhsal özün kodlarını (güdü-dürtü-fantezi-paranoya) aktifleştirme, güçlendirme ve Bilince istem dışı saldırtma eylemini gerçekleştirmektedir. Yukarıda açıklanan bu durum neticesinde, Bilinçte Ben ile çatışma ve sonuçta da nevrotik ve ileri aşamada psikotik sıkıntılara yol açmaktadır.</b></p>
										<p><b>Bunun dışında, Bilinç algısını yönlendirme ve değiştirme yeteneği ile kötü ve yanlış duygu, düşünce ve hayalleri, akabinde oluşan davranış ve bağımlılıkları insana güzel göstererek kişilik özelliği haline gelmesine sebep olma yeteneğine de sahiptir. Böyle bir ruhsal yapı Bilinç melekeleri olan akıl-mantık ve iradesini, yanlış özellikler ile donatılmış kişilik özelliklerinin emrinde kullanarak, kendince doğru davrandığı zannına rağmen, hakikatte ve gerçekte yanlış yaptığını ancak suç işlediğinde anlar. Bunu da kanıksadığında ona kimse doğruyu kabul ettiremez.</b></p> 
										<p><b>Şeytan, özellikle Bilinçte oluşturduğu algı değişimi ile, vicdani değerler, inanç, ibadet  ve iyi davranışları yanlış, sevimsiz, gereksiz hissettirip, bunlardan uzaklaşma hatta nefret etme, ileri aşamada da düşmanca tavır takınma noktasına getirerek, insanı kutsallardan soğutup, Allah'a itaat ve ibadet etmekten uzaklaştırma vazifesini icra etmektedir.</b></p> 
										<p><b><i>Şeytan, bütün bunları Bilinç-Ben işlevlerini gerçekleştiren beynimize, kendine ait gerek Bilinçaltı kaynaklı, gerekse doğrudan müdahalesiyle yüklediği ve Libodomuzla çatışan zıt karakterli bir enerji ile gerçekleştirmektedir.</i></b></p> 
										<p><b>Bu enerji özellikle ön beyin lobunun zihinsel işlevlerini sekteye uğratarak</b><i> (Ön loblar (Frontal loblar); düşünme, planlama, organize etme, problem çözme, kısa süreli hafıza ve hareketi kontrol eder.  Parietal loblar; tat, sıcaklık ve dokunma gibi duyusal bilgileri yorumlar. Oksipital loblar; gözlerimizden gelen görüntüleri işler ve bu bilgiyi bellekte saklanan görüntüler ile ilişkilendirir. Temporal loblar; koku, tat ve ses duyularımızdan gelen bilgileri işler. Ayrıca bellek depolamada da rol oynarlar.) </i><b>daha sonra da beyinin diğer loblarını ele geçirerek, beyinde organik bir basınç-ağrı oluşturmak suretiyle, bu loblara ait işlevleri baskı altına alır, sağlıklı işleyişini durdurur ve kendi telkinlerini, duygu, düşünce ve fikirlerini kabullendirerek amacı doğrultusunda beyni kullanır. </b></p>
										<p><b>Özellikle ön lobun bağlanmasıyla Ben işlevlerini kitler, diğer lobların bağlanmasıyla da dış dünyadan gelen duyumların beyinde algı değişimine uğramasına neden olur. Bilinç ve Ben'in yanlış algıyla</b><i> (varsanı-sanrı) </i><b>gerçeklerden saparak, kendisine telkin edilen düşünce-duygu doğrultusunda gerçekliğe aykırı sanal olayları yaşayarak ve bunların etkisiyle de yanlış karar almak ve davranış göstermek, bu müdahalenin ana temasıdır.</b></p>
										<p><b>Bu müdahalenin en ileri ve son safhası ise, cin çarpması diye de ifade edilen şeytanın Bilinci tamamen ele geçirerek, işgalci ikinci  bir Ben rolünde,  insanın kendine özgü olan Ben'i bazen devre dışı bırakarak, bazende kontrolü altına alarak oluşturduğu, psikoz (şizofren) denilen ruhsal hastalığa sebep olmasıdır. </b></p>
										<p><b>Bunların dışında, Bilince periyodik müdahaleleri ile Bilinç işlevlerini zayıflatarak, Ben'in sağlıklı ve doğru karar vermesini engellemek, bunun neticesinde insanın sık sık hata yaparak dış dünya ile ilişkilerini bozmak, yaptırdığı bu hataları zamanla kanıksatıp yanlış bir kişilik özelliği kazanmasına neden olmak, yine onun etkinliklerinden biridir.</b></p>
										<p><b>Bu bilgilerin bilimsel kısmı Psikoloji'nin bulguları olmakla birlikte, aynı bulguları bize müracat eden hastalarda da gördüğümüzden ve olayı metafizik doğrultuda yorumlayarak bu neticeye geldiğimizi ifade ederiz. Psikoloji metafizik izahı ve müdahaleyi bilimsel bulmadığından kabul etmez. Ama ruh ile ilgili bilimsel verilerin çok az olması nedeniyle, içsel olarak ortaya çıkan rahatsızlıkların nedenini de izah edemez. </b></p>
										<p><b>Freud'un bu sıkıntılara verdiği bilimsel cevap, öncelikle diğer psikoloji alimleri tarafından kabul görmemiş ve onların karşı alternatif fikirleri de yetersiz kalmıştır. Çünkü, Sana ruhtan soruyorlar. De ki: "Ruh Rabbimin bildiği bir iştir ve size ilimden ancak az birşey verilmiştir", (İsra-85). Kur'an ifadesi, insanların bu konuda bilimsel olarak yetersiz kalacağını açıkça ifade etmektedir. Dolayısıyla metafizik bir varlık olan ruh ile ilgili bilimsel bulguların bittiği ve ondan sonrası için yetersiz kaldığı yerden itibaren metafizik izaha gerek vardır. Biz de bu yöntemi izliyoruz. Başka da çare yok ki!</b></p>
										<p><b>Cenab-ı Allah Kur'an-ı Kerim'de ki ayetler ile şeytanın ruhsal yapısını, faaliyetlerini ve insana yönelik amaç ve girişimlerini, bize en doğru şekilde bildirmektedir. Sitemizde bu konuyla ilgili bir bölüm bulunmaktadır. Daha fazla bilgi edinmek için, buradaki ayetler dikkatlice incelenerek merak edilen tüm sorulara cevap bulanabilir.</b></p>
										<p><b>Ruhsal hastalıkların bir kısmı tamamen içsel kaynaklı, bir kısmı da dışsal faktörlerin tetiklemesiyle oluşan Bilinç-Bilinçaltı uyuşmazlığına bağlı, özellikle Bilinç-Ben işlevlerinin bozulmasıyla ortaya çıkan rahatsızlıklardır. Organik bir bedensel rahatsızlığa bağlı değilse, tamamen ruhun kendi yapısal özellikleri ve işlevlerinin bozulmasıyla ortaya çıkmaktadır. Bu rahatsızlıkların oluşumundaki metafizik faktör, insanın ruhsal yapısındaki karmaşıklığın oluşturduğu dezavantajı kullanmayı iyi bilen, şeytan denilen varlığın insan ruhuna müdahalesidir.</b></p> 
										<p><b>Libodo ile sağlıklı işleyen ruhumuza, bu müdahale ile yüklenen ve şer enerji de denilen şeytanın kendi yapısına ait enerji, özellikle Bilinç-Ben faaliyetlerinin yürütüldüğü beynimizde, hem organik hem de ruhsal işlev bozukluğuna neden olmaktadır. Kur'an-ı Kerim'deki ayetlerde bu olay açıkça izah edilmektedir. </b></p>
										<p><b>Burada konuyu daha iyi anlayabilmek için, şeytanın (kafir cinler) insan ruhuna-beynine olan musallatını ve sonuçlarını, biraz daha irdeleyerek konuya açıklık getirmeyi gerekli bulduk. Öncelikle sonuçları açısından musallatı ikiye ayırdık;</b></p>
										<p><b><u>1- Ruhsal eğilim doğrultusunda davranış oluşturmaya yönelik musallat:</u></b></p>
										<p><b>Bu tür musallatta hastanın iç aleminden kaynaklanan (göğüs-baş) bir enerji birikimi ve baskısı nedeniyle, nefsi-şehevi arzu, istek ve tutkular duygusal bir baskı ile tatmin edilmek için, benliğe hakim olarak, bedensel eylem-davranış gösterme işlevini oluştururlar.</b></p> 
										<p><b>Bu eğilimlere bağlı istekler çok farklı olabilir. Bedensel bağımlılık yapan madde, ilaç ve içecekler ve bu bağımlılık paralelinde ortaya çıkan dürtüsel istek ve arzular bu kapsamdadır. Önce merak ve çevre telkini ile tecrübe edilen içki, uyuşturucu ilaç ve maddeler, kumar bağımlılığı, aşırı şehevi dürtülerin fantezik parametrelerinden bazıları olan karşı cinse aşırı düşkünlük, homoseksüellik, lezbiyenlik ve benzeri sapkın arzular vb zararlı eğilimler bu tür musallatın etkisiyle ortaya çıkar.</b></p>
										<p><b>Hasta ruhunun derinliklerinden istem dışı kaynaklanan ve giderek şiddetlenen bu eğilimlere kendi iradesiyle karşı koyamaz. Özellikle bu doğrultuda tecrübe ve deneyim arttıkça, ruhsal ve bedensel bağımlılığın baskısıyla, bu mücadeleyi irade gücü ile kazanması hemen hemen imkansızlaşır.</b></p> 
										<p><b>Çünkü, içeriden kaynaklanan buradan beyine doğru yapılan saldırı sonucu, özellikle Bilinç-Ben'i işgal eden şeytani enerjinin oluşturduğu aşırı baskı, irade gücünü yenilgiye uğratır ve Ben baskının isteğine karşı koyamaz. Akabinde dürtüsel eğilime yönelik eylemi-davranışı gerçekleştirir. Biriken enerji boşalır ve haz duygusuyla birlikte bir rahatlama ruhsal ve bedensel bir sükunet yaşanır. Bu durum hastayı algısal olarak yanıltır. Yaptığı eylemin kendine faydalı olduğunu zanneder. Fakat süreç ilerledikçe, kullanılan maddenin dozu ve eylemin sıklığı arttıkça, sağlığı bozan sonuçlar belirip,  ruhen ve bedenen zararlarını yaşamaya başladığında, artık gittiği yolun yanlışlığını anlar.</b></p>  
										<p><b>Periyodik aralıklar ile tekrarlanan dürtüsel istek ve oluşturduğu davranış, hastanın irade ve mücadele gücünün giderek zayıflamasına neden olur ve bağımlılık meydana gelir. Bu bağımlılık eğer, bedensel bir haz elde etmeye yönelik oluşursa ki, çoğu bu yönde gelişir, geri dönülmez bir yola girilmiş olur. Bu seviyeye gelen hastanın tedavisi hem bedensel hem de ruhsal iyileştirmeye yönelik olacağından hem çok uzun sürer, hem de pahalı olur.</b></p>
										<p><b>Bu konu ile ilgili daha ayrıntılı bilgileri sitemizin cin ve büyü musallatı sayfalarında bulabilirsiniz.</b></p>
										<p><b><u>2- Bilincin işgali nedeniyle oluşan benlik değişimine yönelik musallat:</u></b></p>
										<p><b>Asıl cin çarpması denilen musallat türü bu olup, hastayı gerçek dünyadan koparacak kadar baskın duygu, düşüncelerle oluşan davranışlar ile, gerçek alemle uyumunu bozan musallat türüdür. Hastanın düşünce, söylem ve eylemleri dış dünya ile uyumlu olmayıp garip, tuhaf hatta korkutucu ve tehlikeli olabilecek bir şekilde tezahür eder.</b></p> 
										<p><b>Hasta iç alemine o kadar kapanmıştır ki, dış alemin varlığından soyutlanmış içindeki gücün etkisiyle çevresinden kopmuştur. Çevresiyle sağlıklı iletişim kuramayan bu tür ileri seviyedeki musallatlı hastalara, meczub veya deli denilerek toplumdan soyutlanır ve dışlanır. Çünkü, şeytan bu hastalarla beyin yoluyla irtibat halindedir ve içsel olarak onunla konuşur, telkinlerde bulunur, kışkırtır ve ona hakaretler edip sinirlendirir. Zararlı davranışlar yapmasını telkin eder.</b></p>
										<p><b>Bu hastalar, içeriden onu adeta ele geçirmiş ve kendisine tamamen yabancı, düşman olan bir varlıkla birlikte yaşarlar. Benlikleri devre dışı bırakılmış ve başka olumsuz bir varlık tarafından yönetilmektedirler. Akıl-mantık ve irade melekeleri adeta iptal edilen bu hastaların hafıza ve zihin işlevleri durdurulmuş ruhsal olarak tamamen çökmüş durumdadırlar.</b></p> 
										<p><b>İnsan ruhuna metafizik müdahale de denilen musallat konusu ile ilgili ayrıntılı bilgiler sitemizin büyü ve cin musallatları bölümlerinde bulunmaktadır. Ne yazık ki bütün bu olaylar insanın ruhunda, iç aleminde tezahür eder. Sadece kendisi bunu fark eder ve yaşar. Çevresi onun içindeki sıkıntıyı ancak davranışlarıyla anlar. Fakat bunu onun ruhsal rahatsızlığına vermez. Ondaki bu halin, kendi iradesi ile bilinçli olarak gerçekleştirdiği hatalı davranış olarak ortaya çıktığı düşüncesiyle empatiyle değil, genelde antipatiyle tepki duyarlar.</b></p> 
										<p><b>Hasta kendi iç alemindeki sıkıntıyı kolay kolay anlayamaz. Çözemez, hatta ifade etmekte bile zorlanır. Kendini anlatamaz. Ancak doktora giderse problem anlaşılır ve tedavi başlar. Fakat bu süreç uzun sürdüğünden hastalık ilerler ve tedavisi zorlaşır. Çoğunlukla da tedavi yarıda kesilir ve süreç ağırlaşarak devam eder. Hasta, yakın çevresinden bile dışlanma tehlikesi yaşar. Yaşam kalitesi düşer ve acınacak hale gelir.</b></p>
										<p><b><u>Musallatın metafizik tedavisi var mıdır?</u></b></p>
										<p><b>Psikoloji biliminin bulgularıyla tespit edilen psikotik ve nevrotik rahatsızlıkların tedavisi beyin-ruh ilişkisi nedeniyle öncelikle tıbbi müdahale ile yapılmalıdır. Fakat yukarıda bu müdahalenin açıklanan yönleri nedeniyle, yetersiz kalındığı yerde metafizik müdahale ve tedaviye de başvurmak sakıncalı değildir. Bunun sebeplerini anlatmıştık.</b></p> 
										<p><b>Psikolojik rahatsızlıkların bir kısmı, ruhun içsel dinamiklerinin anlaşılamayan düzensizliği ve bozukluğu nedeniyle oluşur. Bu tür vakaların metafizik nedeni ise, şeytanın insan ruhuna ve beynine olan teması, hatta sızması ve işgalidir. Bunun neticesinde tüm sıkıntı, beyin ve vücuttaki olumsuz enerji ile ortaya çıkar. Bu enerji kaldığı sürece de, hem ruhsal hem de bedensel anormallikler geçmez. </b></p>
										<p><b>İşte metafizik müdahalenin ve tedavinin mantığı, öncelikle bu olumsuz enerjinin baş ve vücuttan süratle uzaklaştırılmasına yönelik olarak ortaya çıkar. Bunun için hastanın başına rukye yapılır. Bu konuda sitemizin ilgili bölümünde yeterince açıklama yapılmıştır.</b></p> 
										<p><b>Burada önemle belirtmek gerekir ki, her insan rukye yapamaz. Rukye ancak bu konularda yeterince bilgisi olan, ehil, müttaki ve kendisinde rahmani ruhsal enerjinin tezahür ettirildiği zatlar tarafından yapılabilir. Bunun da en önemli belirtisi o zatın hayat şeklinin Allah'ın emirlerine uygun olması ve günahlardan şiddetle kaçınmasıdır.</b></p> 
										<p><b>Böyle bir zatta, okuma esnasında kimine göre psişik (ruhsal), kimine göre bio enerji denilen bir yüklenme olur. Zatın normal zamanında böyle bir durumu yoktur. Sadece okuma esnasında oluşur. Zatın vücuduna yüklenen bu rahmani enerji, eliyle hastanın alnına oradan da vücuduna yayılır ve hastada önce rahatlama sonra da şifa belirtileri ortaya çıkar. </b></p>
										<p><b>Okuyan zattan hastanın başına sirayet eden bu enerji, insan ruhunun asli enerjisi olan Libidoyu, özellikle Bilinç-beyinde artırarak, ruhsal rahatsızlığı oluşturan şer enerji dediğimiz olumsuz zıt enerjiyi uzaklaştırır, yok eder. Beyni ve vücudu rahatlatır. Hastalığın şiddetine göre bu okuma seansları, periyodik aralıklarla hasta iyileşinceye kadar devam eder.</b></p> 
										<p><b>Başlangıçta bunun süresini ne okuyan, ne de hasta bilebilir. Ancak hastanın ruh halinde ve davranışlarında ortaya çıkan normalleşme ile anlaşılabilir. Tecrübelerimiz ile nevrotik özellikli rahatsızlıklarda 3-5 defa okuma şifaya vesile olmaktadır. Ayrıca hastanın hayat tarzındaki yanlış davranışların tesbit edilip doğru davranışların telkin edildiği bir etkinlikte yapılır. Musallattan korunma sayfasında bu konuda bilgi verilmiştir.</b></p>
										<p><b>Fakat, psikotik vakalar ağır ve şiddetli seyrettiğinden uzun süreli okuma gerektirebilir. Bu durum ayrıca okuyan zatın ruhsal enerjisinin gücü ile de ilgilidir. Okuyan zat bu konuda yeterince ehil değilse, ya faydası olmaz ya da okuma sayısı ve süresi artar. </b></p>
										<p><b>Psikoloji bilimi bu tedavi şekli üzerinde mutlaka durmalıdır. Özellikle okuyan zatın vücudunda oluşan enerjinin özelliğinin öğrenilmesi ve bu enerjiyi oluşturacak bir cihaz geliştirerek hastalara bu yöntem ile de müdahale edilmesi mantıklıdır.</b></p>
										<p><b><u>Musallattan korunmak nasıl mümkündür?</u></b></p>
										<p><b>Gerek psikolojik olarak ifade edilen, gerekse musallat sebepli, ama aslında aynı olan ruhsal rahatsızlıklardan korunmak, insanın açıkladığımız ruhsal yapılanması nedeniyle  mümkün değildir. Çünkü insan yaratılış olarak farklı ruhsal özlerden teşekkül ettirilmiş bir varlıktır. Yapısal karmaşık ruhu, onun sağlıksız olmasının en önemli nedenidir. Aslında, acaba ruh sağlığı yerinde olan insan var mıdır? diye sorulduğunda bu soruya kimse kolayce evet diyemez.</b></p> 
										<p><b><i>O zaman fıtraten hasta olmaya uygun bir ruh yapısı ile insan nasıl normal yaşayabilir? Ruhsal işlevlerinin normal işleyişini mümkün olduğu kadar nasıl sağlayabilir?</i></b></p> 
										<p><b>Bunun tek cevabı, ruhun yönetim mekanizması olan Bilinç-Ben işlevlerini güçlü kılmaktır. Bu durumu, iç ve dış düşmanlarına karşı kendini savunabilmek için güçlü ve disiplinli ordusu olan bir ülkeye benzetebiliriz. Bunun için hem dış dünya kaynaklı olumsuz tesirleri, hem de içsel aşırılıkları frenleyen, filtre eden ve gerçekliğe uygun hale getiren güçlü bir karakter yapısına ihtiyaç vardır. Bu karakter yapısı ile kendine faydalı ve zararlı olan davranışları gerçekliğe, hakikate uygun şekilde netleştirip, bundan taviz vermeden yaşaması onun ruh ve beden sağlığını korumada en önemli hedefi olmalıdır. Sağlam, güçlü ve doğru bir kişilik ve irade kazanılmalıdır.</b></p>
										<p><b>Bunun için, hak ve hakikate uygun bir inanç sistemine bağlı olmalı, iyi bir eğitim-öğretim almalı ve dürüst-adil bir anlayışla yaşamalıdır. Bu çizgide yaşarken insan, mümkün olduğu kadar az ve telafisi mümkün olan hatalar yapar. Problemleri aşar, içsel ve dışsal travmalar ile daha kolay başa çıkar. Olabildiğince huzurlu ve rahat bir hayat yaşar. Aksi halde zayıf ruh hali ve bilgisizliği ile çok çabuk, hem de ağır hatalar yapabilir. Kendini ve çevresini sıkıntıya sokar. Hayatı çekilmez hale getirir. Dram, trajedi ve travmalar hayatının bir parçası olur. Kendini helak eder.</b></p>
										<p><b><u>Korunmak ve şifa bulmak için metafizik müdahale var mıdır, nasıl olur?</u></b></p>
										<p><b>İhtiyacımız olduğunda karmaşık fonksiyonları olan bir araç-gereç aldığımız zaman yanında bize aracın özelliklerini, kullanma şeklini ve vereceği arızaları açıklayan bir rehber kitapçık da verilir. Biz bu kitapçığı okuyup içindeki bilgileri öğrendiğimiz zaman, aracımızı yapım amacına uygun olarak uzun yıllar kullanırız. Arızalandığı zaman yine kullanma talimatındaki yönergeleri izleyerek problemi aşarız.</b></p>
										<p><b>Fakat insan dünyaya gelirken böyle bir yöntemle gelmiyor. Yanında kullanma kitapçığı getirmiyor. Herşeyi yaşarken öğreniyor ve çıkmazları bilgi, becerisi ile aşmaya çalışıyor. Fiziki ortamda ve somut işlerde büyük aşamalar kaydederek pek çok problemin üstesinden gelmeye çalışıyor.</b></p>
										<p><b>Metafizik varlık olan  ve bedeni yöneten ruh ise, insanın meçhulüdür. Bu bilinmezlik nedeniyle ondan kaynaklanan hastalıkların teşhisi ve tedavisi konusunda çok zorlanmaktadır. Çünkü, olay bilgisi ve gücü dışındadır. Bunu aşması için yardıma ihtiyacı vardır. </b></p>
										<p><b>İşte bu noktada aradığı yardım yine metafizik alemden gelmiştir.  Bütün varlık alemini yaratan Yüce Allah (cc), insanlık tarihi boyunca bu konuda istenilen katkıyı sağlamıştır. Görevli melek </b><i>(Cebrail) </i><b>ile çeşitli zamanlar da farklı beldelere sayısı 124 bini bulan elçi, yani peygamber görevlendirmiş ve insanın eksikliğini hissettiği metafizik bilgileri elçileri vasıtasıyla diğer insanlara bildirmiştir.</b></p>
										<p><b>Üç ilahi dinin kutsal kitabı olan Tevrat, İncil ve Kur'an ile insanlar tarafından merak edilen tüm metafizik bilgiler ile birlikte, özellikle insanın hem ruhsal hem de bedensel davranışlarını yaradılışa uygun olacak şekilde kategorize etmiş ve açıklamıştır. İnsanların yaradılış özelliklerinin hakikatlerini simge, sembol, nesne veya olaylarla ifade etmiş. Özellikle sağlıklı, huzurlu ve barışık yaşamın psikolojik, sosyolojik kurallarını açıklayarak, bu doğrultuda insan tabiatına en uygun olan davranışları emredip, yanlış-zararlı  inanç ve davranışları da belirleyerek yasaklamıştır.</b></p>
										<p><b>Bu emir ve yasakları İslam dininin inanç esaslarına dahil ederek, insanlarda özellikle vicdani değerlerin güçlenmesini ve buna bağlı olarak gelişen ve güçlenen, bir Bilinç-Ben (akıl-mantık) ve karakter yapısının</b><i> (mü'min) </i><b>ortaya çıkmasını istemiştir. İnsan ancak bu yapıyla, hem içsel hem de dış dünyanın olumsuz baskısına karşı koyarak hakikate uygun olan faydalı davranışlar gösterebilir. Doğruları tercih eden, dürüst yaşayan bir insan olarak az hata yapar ve hatasını telafi edebilir. Bu da onun huzurlu ve sağlıklı bir hayat yaşamasına vesile olur. </b></p>
										<p><b>Aksi halde, ruhunun aşırı isteklerine karşı koyamayan Şuur, Ben'iyle ve zayıf bir karakter yapısıyla, huzursuz olacak, sağlıksız yaşayacak, aşırı ve yanlış davranışlarda bulunacaktır, diye belirtmiştir. Bu haliyle de, önce nefsinin sonra da ona müdahale ederek azdıran şeytanın musallatına maruz kalacağı açıkça ifade edilmiştir. Akabinde hem dünyasının hem de ahiretinin zayi olacağı Kur'an-ı Kerim'de açıklanmıştır.</b></p>
										<p><b>İnsanları Allah yaratmıştır. Onlar için iyi ve kötü nedir, en iyi o bilir. Akıl ve mantık gerektirir ki, insan bu doğrultuda bir hayat tarzı belirleyerek, hem ruh hem de beden sağlığını korumalıdır. Aksi halde yukarıda açıkladığımız ruhsal karmaşıklığı onun en büyük zaafı, hatta düşmanıdır. </b><i>(İnsanların bu yaratılış özelliğini bilen melekler yaratılan bu canlının dünyayı zulme ve fesada boğacağını, isyan eden İblis ise intikam için ben bu yarattığının hepsini aldatır ve kendime kul yaparım, sadece ihlaslı olanlar dışında diye yorum yapmışlardır) </i></p>
										<p><b>İnsan, kendisine gönderilmiş kullanma klavuzundan</b><i> (Kur'an-ı Kerim) </i><b>habersiz, ilgisiz veya inançsız yaşadığında, özellikle ruhu ile başı derde girmekte ve bahsedilen psikolojik rahatsızlıklar veya musallatlara maruz kalmaktadır. Çözümü sadece kendisine bildirilen emir ve yasaklara uygun yaşamasıdır. Ancak bu hayat tarzıyla yaratıcısı ile ruhsal bir bağ oluşturup, ondan aldığı yaradılışına uygun manevi enerji ile, Bilincini açık ve temiz, Ben'liğini de sağlıklı ve güçlü tutabilir.</b></p> 
										<p><b>Bu sayede bilgisizce davranmaz, doğruyu yanlışı birbirinden kolayca ayırır, sabırlı olur ve akıllıca yaşar. Kendisine faydalı olanı akl-ı selim bir mantıkla seçer. Bu ruh haliyle bir çok sıkıntıyı basireti ve ferasetiyle aşar, az hata yapar ve mutlu olur.</b></p> 
										<p><b>Cenab-ı Allah Kur'an-ı Kerim'de "Sana vahyedilen Kitabı oku ve namazı kıl. Muhakkak ki namaz hayasızlıktan ve kötülükten alıkoyar. Allah'ı anmak elbette en büyük ibadettir. Allah yaptıklarınızı bilir</b><i> (Ankebut 45) </i><b>buyurmuştur.</b></p> 
										<p><b>İnançlı ve dürüst insan, Allah'ın emrettiği yasak davranışlardan kaçınarak önce kendine, sonra da topluma zarar verecek eylemlerden uzaklaşır. İnsan tabiatına uygun olan ve bunun için yapılması emredilen ibadetler, salih amel de denilen faydalı davranışlar ile sağlıklı, huzurlu ve güvenli bir hayat yaşar. Bu yaşam tarzı onun hem ruh sağlığını, aile hayatını hem de çevre ile olan ilişkilerini korur ve bu şekilde sürdürmesine vesile olur. İnsan bu bilgileri ancak ilahi kitabımız Kur'an-ı Kerim ve peygamberimiz Hz Muhammed'in sünnetinden öğrenebilir.</b></p>
										<p><b>Son olarak bilinmelidir ki; Ruh ile ilgili bilgi yetersizliği ve ruhun yapısal karmaşıklığının sırrı asla çözülemez. Yani bu konuda bilimsel bir keşif yapılamaz ve bulgu elde edilemez. Çünkü ruh, metafizik bir varlıktır, bilimsel olarak anlaşılamaz, öğrenilemez.</b></p>
										<p><b>Şeytanı da asla yok edemeyiz. Çünkü, o da metafizik bir varlık olup bu yönüyle bizimle, özellikle ruhumuzla muhatap olacak bir yaratılışa sahiptir. Fakat biz asla onun boyutuna geçip onunla bir araya gelemeyiz, hele savaşıp onu yok edemeyiz. Onunla olan savaşımızın mantığı, Allah'a iman ve emirlerine itaat ederek, şeytanı düşman kabul etmek, asla onun emirlerine itaat etmemek ve onu dost bilmemek şeklindedir. Bu da, düşmanı tanımak ve ona karşı önlem almakla olur. Bu konuda derlenen Kur'an ayetlerinin bulunduğu sayfanın okunmasını tavsiye ederiz.</b></p>
										<p><b>Şeytan, insanları ancak kendisiyle birlikte cehennemlik olsun diye davet eder, heva, heves ve boş kuruntular ile aldatır. Hem dünyada hem de ahirette başını derde sokar ve sonra onları terkeder. Onun insan üzerinde yaptırım gücü yoktur. Vehim, vesvese ve telkinler ile Bilincimizi bozmak ve Ben'i pasifleştirerek kendi isteği doğrultusunda davranışlar oluşturmamıza sebep olur.</b></p> 
										<p><b>Ona değer verip, yönelip, kulak verdiğimizde, davranışlarımızı onun isteği istikametinde kendimiz yaparız. O nedenle  davranışından  insanın kendisi sorumlu olur. Dünya imtihanın gereği ona bu misyonu, görevi Allah vermiş ve kıyamete kadar da müsaade edilmiştir. Bu demektir ki, ne psikolojik rahatsızlıkları, ne de şeytanın musallatını önleyebiliriz. Bu problem, hayatımızın değişmeyecek gerçekleridir. İnsanın bilgisi ve kudreti bunu aşmaya yetmez. </b></p>
										<p><b>O zaman çare nedir? Kendimizi korumalı ve bu sıkıntılar ortaya çıktığında doğru bilgiler ile nasıl mücadele edeceğimizi bilmeliyiz. Bu konuda tıbbi tedaviyi asla ihmal etmemeli, kılavuzumuz olan Kur'an-ı Kerim-i çok okuyup, oradaki bilgileri ve emirleri öğrenerek hayatımızın mihenk taşı yapmalı ve en önemlisi de güçlü bir vicdana, açık bir Bilince ve sağlam bir karakter yapısı olan Ben'e sahip olmalıyız ki, bu tür sıkıntıları aşmada ruhumuza ait bu avantajlar ile problemlerin üstesinden gelebilelim veya en azından mücadeleyi kaybetmeyelim.</b></p> 
										<p><b><u><i>"Onlar (mü'min) iman etmiş ve kalpleri Allah zikriyle yatışmış olanlardır. Evet, iyi bilin ki, kalpler Allah'ın zikri ile yatışır Rad-28"</i></u></b></p>
										<p><b>Cenab-ı Allah kendisine iman edip, sığınan kullarının velisidir. O'na dua ve ibadet ile iltica etmeli ve asla ümidimizi kaybetmemeliyiz. Çünkü, akibet muttakilerindir ve sonunda sabredenler kazanacaktır. Allah'ın şifası ve selamı okuyanlar ile olsun. Amin</b></p>

									</div>
								</div>
							</div>
							<!-- End FA Questions Text -->
							;